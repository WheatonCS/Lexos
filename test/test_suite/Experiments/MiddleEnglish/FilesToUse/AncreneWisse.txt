I the Feaderes ant i the Sunes ant i the Hali Gastes nome her biginneth Ancrene Wisse 
Al thet gode religiuse doth other werieth efter the uttre riwle al 
togedere is hervore al nis bute ase tole to timbrin hertowart Al nis bute as thuften to 
servi the leafdi to riwlin the heorte 
This an boc is todealet in eahte leasse bokes 
Nu mine leove sustren this boc ich todeale on eahte destinctiuns thet ye cleopieth 
 dalen Ant euch withute monglunge speketh al bi himseolf of sunderliche thinges ant 
thah euchan riht falleth efter other ant is the leatere eaver iteiet to the earre 
 The earste dale speketh al of ower servise 
 The other is hu ye schulen thurh ower fif wittes witen ower heorte thet ordre ant 
religiun ant sawle lif is inne I this destinctiun aren chapitres five as fif stuchen efter fif 
wittes the witeth the heorte as wakemen hwerse ha beoth treowe ant speketh of 
euch wit sunderlepes o rawe 
 The thridde dale is of anes cunnes fuheles the Davith i the Sawter eveneth himseolf 
to as he were ancre ant hu the cunde of the ilke fuheles beoth ancren iliche 
 The feorthe dale is of fleschliche fondunges ant gasteliche bathe ant confort ayeines 
ham ant of hare salven 
The fifte dale is of schrift 
The seste dale is of penitence 
The seovethe of schir heorte hwi me ah ant hwi me schal Jesu Crist luvien ant 
hwet binimeth us his luve ant let us him to luvien 
The eahtuthe dale is al of the uttre riwle earst of mete ant of drunch ant of othre 
thinges thet falleth therabuten th refter of the thinges the ye mahen undervon ant hwet 
thinges ye mahen witen other habben th refter of ower clathes ant of swucche thinges 
as therabuten falleth th refter of ower werkes of doddunge ant of blodletunge of 
ower meidnes riwle aleast hu ye ham schulen leofliche learen 

Her biginneþ þe earste boc of ures ant ureisuns þe gode beoþ to seggen 
Hwen ye earst ariseþ blesciþ ow ant seggeþ Ant biginneþ anan 
wiþ up ahevene ehnen ant honden toward heovene buhinde o cneon forþ
ward upo þe bedde ant seggeþ swa al þe ymne ut wiþ þe verset ant te ureisun Herefter scheoiende ow ant claþinde 
ow seggeþ ant þis word seggeþ eaver aþet ye beon 
al greiþe þis word habbeþ muchel on us ant i muþ ofte euch time þet ye mahen 
sitten ye oþer stonden 
Hwen ye beoþ al greiþe sprengeþ ow wiþ haliweater þet ye schulen eaver 
habben ant þenchen o Godes flesch ant on his deorewurþe blod þet is abuve þe 
hehe weoved ant falleþ adun þertowart wiþ þeose gretunges 
Alswa ye schule don hwen þe preost halt hit up ed te measse ant bivore þe 
hwen ye schule beon ihuslet Efter þis falleþ o cneon to ower crucifix wiþ þeose fif 
gretunges ine munegunge of Godes fif wunden 
Ant wiþ þis word beateþ on ower breoste 
Hwase ne con þeos five segge þe earste cneolinde fif siþen ant 
blesciþ ow wiþ euchan of þeose gretunges Ant wiþ þeose wordes beateþ ower heorte ant cusseþ þe eorþe icruchet 
wiþ þe þume þe refter wendeþ ow to ure Leafdi onlicnesse ant cneoliþ wiþ fif aleast to þe oþre ymagnes ant to ower relikes luteþ oþer cneoliþ nomeliche 
to þe halhen þe ye habbeþ to þurh luve iturnd ower weofdes swa muche þe reaþere 
yef ei is ihalhet 
þerefter ananriht ure Leafdi uhtsong ant seggeþ o þis wise yef hit is werc
dei falleþ to þer eorþe yef hit is halidei buhinde sumdeal duneward seggeþ ant ba stille Rihteþ ow up þe refter ant seggeþ Makieþ on ower muþ a creoiz wiþ þe þume Ed a 
large creoiz wiþ þe þume ant wiþ þe twa fingres from buve þe forheaved dun to 
þe breoste ant falleþ to þe eorþe yef hit is wercdei wiþ oþer 
buheþ duneward yef hit is halidei aþet þus ed euch ant 
ed te biginnunge of þe ant i þe ed ant ed te ant hwerse ye eaver hereþ Maries nome inempnet ant ed euch 
þet falle to ower ures ant to þe ant to þe collecte ed eavereuch tide ant ed te 
leatemeste vers of eavereuch ymne ant ed te leaste vers wiþuten an of þe salm Ed alle þes ilke yef hit is halidei buheþ 
sumdel dunewart Yef hit is wercdei falleþ to þer eorþe Ed te biginnunge of eaver 
euch tide wiþ makieþ rodetaken as ich ear tahte Ed buheþ oþer cneoliþ efter þet te dei is Wiþ 
falleþ eaver adun ant ed tis word cusseþ þe eorþe 
ant alswa i þe ed tis word ant 
ed te messe i þe muchele ed ant 
Euchan segge hire ures as ha haveþ iwriten ham ant euch tide sunderliche ase 
forþ as ye mahen seggeþ in his time ear to sone þen to leate yef ye ne mahen eaver 
halde þe time Uhtsong bi niht i winter i sumer i þe dahunge þis winter schal 
biginnen ed te HaliRode Dei ine hervest ant leasten aþet Easter Prime in winter earliche 
i sumer bi forþmarhen þe refter Yef ye habbeþ neode for eani hihþe to 
speoken ye muhe seggen hit bivoren ant efter uhtsong anan yef hit swa neodeþ Non 
eaver efter mete ant hwen ye slepeþ efter slep hwil þet sumer leasteþ bute 
hwen ye feasteþ i winter bivore mete hwen ye al veasteþ þe Sunnedei þah efter 
mete for ye eoteþ twien Ed te an salm ye schulen stonden yef ye beoþ eise ant ed te 
oþer sitten ant eaver wiþ rungen up ant buhen Hwase mei stonden al 
on ure Leafdi wurþschipe stonde o Godes halve Ed alle þe seove tiden singeþ ant ba bivoren ant efter efter euch tide bivore þe Ed þreo tiden seggeþ wiþ bivoren uhtsong ant 
efter prime ant efter complie from ower complie aþet efter haldeþ silence 
Efter evensong anan ower euche niht seggeþ hwen ye beoþ eise bute hit 
beo hali niht for feaste of nihe lesceuns þe cume ine marhen bivore cumplie oþer efter 
uhtsong wiþ þreo salmes ant wiþ þreo lesceuns euche niht sundri In 
aniversaries of ower leoveste freond seggeþ alle nihene I stude of ed euch 
psalmes ende Ed sitteþ aþet alswa ed bute ed te lesceuns ant ed te 
ant from al ut i stude of seggeþ on 
ende Ine marhen oþer i niht efter þe suffragies of uhtsong seggeþ commendaciun 
sittinde þe salmes cneolinde þe ureisuns oþer stondinde Yef ye þus doþ euche niht 
bute ane Sunneniht ye doþ muche betere In ameldei we seggeþ ba ant efter þe metegraces I twimeldei efter non ant ye alswa mote don 
Seove psalmes seggeþ sittinde oþer cneolinde wiþ þe letanie Fiftene psalmes 
seggeþ o þis wise þe earste five for owseolf ant for alle þe ow god doþ oþer 
unnen þe oþre five for þe peis of al Hali Chirche þe þridde five for alle Cristene 
sawles Efter þe forme five Efter þe oþre five alswa Efter þe þridde five þe ye schulen seggen wiþuten Seove salmes ant þus 
þeose fiftene seggeþ abuten under for abute swuch time as me singeþ measse in alle 
religiuns ant ure Laverd þolede pine upo þe rode ye ahen to beo nomeliche i beoden 
ant i bonen ant alswa from prime aþet midmarhen hwen preostes of þe worlt singeþ 
hare meassen Ye mahen yef ye wulleþ seggen ower þis wise 
 Almihti Godd Feader Sune Hali Gast as ye beoþ þreo an Godd alswa ye beoþ 
an mihte an wisdom ant an luve ant þah is mihte iturnd to þe in Hali Writ nomeliche 
þu deorewurþe Feader to þe wisdom seli Sune to þe luve Hali Gast Yef me an 
almihti Godd þrile i þreo hades þes ilke þreo þinges mihte forte servi þe wisdom 
forte cweme þe luve ant wil to don hit mihte þet ich mahe don wisdom þet ich 
cunne don luve þet ich wulle don aa þet te is leovest As þu art ful of euch god 
alswa nis na god wone þeras þeose þreo beoþ mihte ant wisdom ant luve iveiet 
togederes þet tu yetti me ham Hali þrumnesse i þe wurþschipe of þe þreo hwase hit haveþ oþer sum oþer of þe hali 
þrumnesse segge þe wulle 
 A Jesu þin are Jesu for mine sunnen ahonget o rode for þe ilke fif wunden þe þu 
on hire bleddest heal mi blodi sawle of alle þe sunnen þet ha is wiþ iwundet þurh mine 
fif wittes I þe munegunge of ham þet hit swa mote beon deorewurþe Laverd Fif yef þu const oþer of þe creoiz sum oþer þis is an of 
þe beste 
 For þe seove yiftes of þe Hali Gast þet ich ham mote habben ant for þe seove tiden 
þet Hali Chirche singeþ þet ich deale in ham slepe ich oþer wakie ant for þe seove 
bonen i þe ayein þe seoven heaved ant deadliche sunnen þet tu wite me 
wiþ ham ant alle hare brokes ant yeove me þe seovene selie eadinesses þe þu havest 
Laverd bihaten þine icorene i þin eadi nome Seove 
 For þe ten heastes þe ich ibroken habbe summe oþer alle ant meseolven 
towart te hwetse beo of oþerhwet untreoweliche iteoheþet i bote of þeose bruchen 
forte sahtni me wiþ þe deorewurþe Laverd Ten I þe wurþgunge Jesu Crist of þine tweof apostles þet 
ich mote overal folhin hare lare þet ich mote habben þurh hare bonen þe tweolf 
bohes þe bloweþ of chearite as Seinte Pawel writeþ blisfule Laverd Tweolf 
Halhen þe ye luvieþ best in heore wurþgunge seggeþ oþer leas oþer ma as 
ow bereþ on heorte ant þet efterward wiþ hare collecte For alle þeo þe 
habbeþ eani god ido me iseid me oþer iunnen me ant for alle þe ilke þe wurcheþ 
þe six werkes of misericorde mearciable Laverd Six 
Hwase wule segge þe salm bivore þe ant 
 For alle þe sawlen þe beoþ forþfearen i þe bileave of þe fowr Goddspelles þe 
haldeþ al Cristendom upo fowr halves þet tu þe fowr marheyeven yeove ham in 
heovene milzfule Laverd Fowr Yef ye seggeþ nihene as þer beoþ 
nihene englene weoredes þet Godd þurh his mearci hihi ham ut of pine to hare 
feolahredden ye doþ yet betere Ant her alswa ye wulleþ seggeþ 
bivore þe ant 
Bi dei sum time oþer bi niht gederiþ in ower heorte alle seke ant sarie þet wa ant 
poverte þolieþ þe pinen þe prisuns þolieþ ant habbeþ þer ha liggeþ wiþ irn hevie 
feþeret nomeliche of þe Cristene þe beoþ in heaþenesse summe i prisun summe 
in ase muche þeowdom as oxe is oþer asse Habbeþ reowþe of þeo þe beoþ i 
stronge temptatiuns alle hare sares setteþ in ower heorte ant sikeþ to ure Laverd þet 
he neome reowþe of ham ant bihalde toward ham wiþ þe ehe of his are Ant yef ye 
habbeþ hwile seggeþ þe salm 
I þe measse hwen þe preost heveþ up Godes licome seggeþ þis vers stondinde Ant þenne falleþ adun wiþ þeose gretunges 
 ant swa al þe 
salm ut wiþ twien Efter þe meassecos hwen þe preost 
sacreþ þer foryeoteþ al þe world þer beoþ al ut of bodi þer i sperclinde luve 
bicluppeþ ower leofmon þe into ower breostes bur is iliht of heovene ant haldeþ 
him heteveste aþet he habbe iyettet ow al þet ye eaver easkiþ 
þis ureisun bivore þe muchele rode is of muche strengþe 
Abute middei hwase mei hwase ne mei þenne o sum oþer time þenche o 
Godes rode ase muchel as ha eaver con mest oþer mei ant of his derve pine Ant 
biginne þe refter þe ilke fif gretunges þe beoþ iwriten þe ruppe ant alswa cneolin to 
euch an ant blescin as hit seiþ þer ant beate þe breoste ant makie a þulli bone as ear Eft biginne as ear alle 
five þe antefne as ear þe salm þe antefne as ear 
al ut ant tenne as ear to þe eorþe twien iii as ear þridde chearre riht 
alswa ant feorþe chearre ant fifte nawiht ne changeþ bute þe salmes ant te ureisuns 
þe forme salm þe oþer þe þridde þe 
feorþe þe fifte 
Ant in euch beoþ fif vers þe fif ureisuns beoþ wiþ Ant hwase ne con þeos fif ureisuns segge 
eaver an Ant hwase þuncheþ to long leave þe salmes 
 Leafdi Seinte Marie for þe ilke muchele blisse þet tu hefdest inwiþ þe i þet ilke 
time þet Jesu Godd Godes sune efter þe engles gretunge nom flesch ant blod in þe 
ant of þe underfeng mi gretunge wiþ þe ilke ant make me telle lutel of euch blisse 
utewiþ ah frovre me inwiþ ant ernde me þeo of heovene Ant ase wis as i þe ilke 
flesch þet he toc of þe nes neaver sunne ne i þin as me leveþ efter þe ilke 
tacunge hwetse bivore were clense mi sawle of fleschliche sunnen Biginne þe aþet as me biginneþ antefne ant tenne þe salm ant efter þe 
salm al ut fif siþen ant þus to euch salm al ut fif siþen 
 Leafdi Seinte Maria for þe ilke muchele blisse þet tu hefdest þa þu sehe þe ilke 
blisfule bearn iboren of þi cleane bodi to moncunne heale wiþuten eavereuch bruche 
wiþ ihal meiþhad ant meidenes menske heal me þet am þurh wil tobroken as ich 
drede hwetse beo of dede Ant yef me in heovene seon þi blisfule leor ant bihalde 
lanhure meidenes menske yef ich nam wurþe forte beon iblisset in hare ferredden as 
ear five 
 Leafdi Seinte Marie for þe ilke muchele blisse þet tu hefdest þa þu sehe þi deore 
deorewurþe sune efter his derve deaþ arisen to blisful lif his bodi sevevalt brihtre 
þen þe sunne yef me deien wiþ him ant arisen in him worltliche deien gasteliche 
libben dealen in his pinen feolahliche in eorþe forte beon i blisse his feolahe in 
heovene For þe ilke muchele blisse þet tu hefdest Leafdi of his blisful ariste efter þi 
muchele sorhe efter mi sorhe þet ich am in her lead me to þi blisse fif siþen 
 Leafdi Seinte Marie for þe ilke muchele blisse þet tu hefdest þa þu sehe þi brihte 
blisfule Sune þet te Giws wenden forte aþrusmin i þruh se wurþliche ant se mihtiliche 
on Hali þursdei stihe to his blisse into his riche of heovene yef me warpe wiþ him al 
þe worlt under fet ant stihennu heorteliche hwen ich deie gasteliche o Domesdei 
al licomliche to heovenliche blissen fif siþen 
 Leafdi Seinte Marie for þe ilke muchele blisse þet fulde al þe eorþe þa he underveng 
þe into unimete blisse ant wiþ his blisfule earmes sette þe i trone ant cwene crune on 
heaved brihtre þen þe sunne heh heovenliche cwen underveng þeos gretunges of 
me swa on eorþe þet ich mote blisfulliche grete þe in heovene fif siþen ant þenne þet Antefne 
 
Antefne
 
Antefne 
Antefne 
Her sitteþ þe fifti oþer hundret oþer ma oþer leas efter þet me haveþ hwile 
On ende þet Hwase wule mei stutten þe ruppe ananrihtes 
efter þe forme ureisun ant segge þenne hire tale of efter þe 
leaste salm Eaver bivore þe salm biginnen an aþet 
ant segge stondinde þe salm þe salmes beoþ inumene efter þe fif leattres of ure 
Leafdis nome hwasa nimeþ yeme ant al þis ilke ureisun efter hire fif heste 
blisses eorneþ bi five Tele i þe antefnes ant tu schalt finden in ham gretunges five þe 
ureisuns þet ich nabbe buten ane imearket beoþ iwriten over al wiþute þe leaste 
Leoteþ writen on a scrowe hwetse ye ne kunnen þus ich biginne mine oþer
hwiles 
 Leafdi swete Leafdi swetest alre leafdi Leafdi leovest Leafdi lufsumest Leafdi Leafdi Seinte Marie deorewurþe Leafdi Leafdi cwen of 
heovene Leafdi cwen of are Leafdi do me are Leafdi meiden Moder Meiden Godes 
Moder Jesu Cristes Moder Meiden of milce Moder of grace Ant fallen to þer eorþe ant cussen hire wiþ þis leaste vers hwase is hal iheafdet ant 
tenne tene ant tene togederes þe teoheþe eaver þus forþ ant cusse þe eorþe on ende oþer degre oþer 
bench oþer sumhwet herres ant biginnen Leafdi swete Leafdi as ear þe forme 
tene þe fifti cneolinde up ant dun þe oþre cneolinde iriht up stille buten ed te sum semblant wiþ þe oþer cneo a lutel þe þridde tene adun ant upo þe 
elbohen riht to þer eorþe þe feorþe þe elbohen o degre oþer o bench ant eaver to 
þe lute wiþ þe heaved þe fifte tene stondinde ant eft biginne þe turn as i þe 
frumþe 
Al þet ye eaver seggeþ of þulliche oþre bonen as ant on ower 
ahne wise salmes ant ureisuns ich am wel ipaiet Euchan segge ase best bereþ hire 
on heorte verseilunge of sawter redunge of Englisc oþer of Frensch halie meditatiuns 
ower cneolunges hwense ye eaver mahen iyemen ear mete ant efter eaver se ye 
mare doþ se Godd ow eche forþre his deorewurþe grace Ah lokiþ swa ich bidde 
ow þet ye ne beon neaver idel ah wurchen oþer reden oþer beon i bonen ant swa 
don eaver sumhwet þet god mahe of awakenin þe ures of þe Hali Gast yef ye 
ham wulleþ seggen seggeþ euch tide of ham bivoren ure Leafdi tide 
Toward te preostes tiden hercniþ se forþ as ye mahen ah wiþ him ne schule ye 
nowþer verseilin ne singen þet he hit mahe iheren Ower graces stondinde bivore 
mete ant efter as ha beoþ iwriten ow Ant wiþ þe gaþ bivoren ower 
weoved ant endiþ þear þe graces Bitweone mel þe drinken wule segge ant blesci efterwart 
Hwense ye gaþ to ower bedd i niht oþer in even falleþ o cneon ant þencheþ i 
hwet ye habbeþ i þe dei iwreaþet ure Laverd ant crieþ him yeorne merci ant 
foryevenesse Yef ye habbeþ ei god idon þonkiþ him of his yeove wiþute hwam 
we ne mahen ne wel don ne wel þenchen ant seggeþ ant 
ant 
stondinde ant aleast þenne wiþ þreo creoiz wiþ þe þume upo þe 
forheaved ant þenne
 A large creoiz as ed wiþ ant tenne fowr creoiz o fowr half wiþ þeose fowre efter
warde clauses 
 
On ende on owseolf ant o þe bedd baþe I bedd se vorþ 
se ye mahen ne do ye ne ne þenchen na þing bute slepen 
þe ne con oþer uhtsong oþer ne mei hit seggen segge for uhtsong þritti ant efter euch ant efter euch 
aleast hwase con 
For evensong twenti for euch oþer tide segge fiftene o þis ilke wise bute 
þet ed uhtsong schal seggen earst hwase con ant ed Complie Ed alle þe oþre tiden 
Hwase is unheite forkeorve of uhtsong tene of euch of þe oþre five þe 
halvendal of euchan yef ha is seccre Hwase is ful meoseise of al beo ha cwite 
Neome hire secnesse nawt ane þolemodliche ah do swiþe gleadliche ant al is hiren 
þet Hali Chirche ret oþer singeþ þah ye ahen of Godd þenchen in euch time meast 
þah in ower tiden þet ower þohtes ne beon fleotinde þenne Yef ye þurh yemeles 
gluffeþ of wordes oþer misneomeþ vers neomeþ ower dun ed ter eorþe 
wiþ þe hond ane al fallen adun for muche misneomunge ant schawiþ ofte i schrift 
ower yemeles herabuten 
þis is nu þe forme dale þe haveþ ispeken hiderto of ower servise Hwetse beo 
u þerof þeose riwlen herefter ich walde ha weren of alle as ha beoþ of ow þurh 
Godes grace ihalden 
 
 
 
 
 
Her biginneþ þe oþer dale of þe heorte warde þurh þe fif wittes 
 Wiþ alles cunnes 
warde dohter seiþ Salomon wite wel þin heorte for sawle lif is in hire 
 yef ha is wel iloket þe heorte wardeins beoþ þe fif wittes sihþe ant 
herunge smechunge ant smeallunge ant euch limes felunge Ant we schulen speoken 
of alle for hwase wit þeose wel he deþ Salomones bode he wit wel his heorte ant his 
sawle heale þe heorte is a ful wilde beast ant makeþ moni liht lupe As Seint Gregoire 
seiþ Na þing ne etfliþ mon sonre þen his ahne heorte 
Daviþ Godes prophete meande i sum time þet ha wes etsteart him þet is min heorte is edflohe me Ant eft he blisseþ him ant seiþ þet 
ha wes icumen ham Laverd he seiþ min heorte 
is icumen ayein eft Ich hire habbe ifunden Hwense hali mon ant se wis ant se war 
lette hire edstearten sare mei anoþer of hire fluht carien Ant hwer edbrec ha ut from 
Daviþ þe hali king Godes prophete Hwer Godd wat ed his ehþurl þurh a sihþe 
þet he seh þurh a bihaldunge as ye schulen efter iheren 
Forþi mine leove sustren þe leaste þet ye eaver mahen luvieþ ower þurles Alle 
beon ha lutle þe parlurs least ant nearewest þe claþ in ham beo twafald blac þet 
claþ þe cros hwit wiþinnen ant wiþuten þet blake claþ bitacneþ þet ye beoþ 
blake ant unwurþ to þe world wiþuten þet te soþe sunne haveþ utewiþ forculet 
ow ant swa wiþuten as ye beoþ unseowlich imaket ow þurh gleames of his grace 
þe hwite cros limpeþ to ow for þreo crosses beoþ read ant blac ant hwit þe reade 
limpeþ to þeo þe beoþ for Godes luve wiþ hare blodschedunge irudet ant ireadet 
as þe martirs weren þe blake cros limpeþ to þeo þe makieþ i þe worlt hare peni
tence for ladliche sunnen þe hwite limpeþ ariht to hwit meidenhad ant to cleannesse 
þet is muche pine wel forte halden Pine is ihwer þurh cros idon to understonden 
þus bitacneþ hwit cros þe warde of hwit chastete þet is muche pine wel to biwitene 
þe blake claþ alswa teke þe bitacnunge deþ leasse eil to þe ehnen ant is þiccre 
ayein þe wind ant wurse to seon þurh ant halt his heow betere for wind ant for oþer
hwet Lokiþ þet te parlures claþ beo on eavereuch half feaste ant wel itachet ant 
witeþ þer ower ehnen leaste þe heorte edfleo ant wende ut as of Daviþ ant ower 
sawle seccli sone se heo is ute Ich write muchel for oþre þet nawiht ne rineþ ow 
mine leove sustren for nabbe ye nawt te nome ne ne schulen habben þurh þe 
grace of Godd of totilde ancres ne of tollinde locunges ne lates þet summe oþer
hwiles weilawei uncundeliche makieþ For ayein cunde hit is ant unmeaþ sulli 
wunder þet te deade dotie ant wiþ cwike worltmen wede þurh sunne 
 Me leove sire seiþ sum ant is hit nu se overuvel forte totin utwart Ye hit 
leove suster for uvel þe þer kimeþ of hit is uvel ant overuvel to eavereuch ancre 
nomeliche to þe yunge ant to þe alde forþi þet ha to þe yungre yeoveþ uvel 
forbisne ant scheld to werien ham wiþ For yef ei edwit ham þenne seggeþ ha anan 
 Me sire þeo deþ alswa þet is betere þen ich am ant wat betere þen ich hwet ha 
haveþ to donne Leove yunge ancre ofte a ful haher smiþ smeoþeþ a ful wac cnif 
þe wise folhe i wisdom ant nawt i folie An ald ancre mei do wel þet te þu dest uvele 
Ah totin ut wiþuten uvel ne mei ower nowþer Nim nu yeme hwet uvel beo icumen of 
totunge Nawt an uvel ne twa ah al þe wa þet nu is ant eaver yete wes ant eaver 
schal iwurþen al com of sihþe þet hit beo soþ lo her preove 
Lucifer þurh þet he seh ant biheold on himseolf his ahne feiernesse leop into 
prude ant bicom of engel eatelich deovel Of Eve ure alde moder is iwriten on alre 
earst in hire sunne inyong of hire ehsihþe þet is Eve biheold o þe forboden eappel ant 
seh hine feier ant feng to delitin i þe bihaldunge ant toc hire lust þertoward ant nom 
ant et þe rof ant yef hire laverd Low hu Hali Writ spekeþ ant hu inwardliche hit teleþ 
hu sunne bigon þus eode sihþe bivoren ant makede wei to uvel lust ant com þe dede 
þ refter þet al moncun ifeleþ 
þes eappel leove suster bitacneþ alle þe þing þet lust falleþ to ant delit of sunne 
Hwen þu bihaldest te mon þu art in Eve point þu lokest o þe eappel Hwase hefde 
iseid to Eve þa ha weorp earst hire ehe þe ron A Eve Went te awei þu warpest 
ehe o þi deaþ Hwet hefde ha iondsweret Me leove sire þu havest woh Hwerof 
chalengest tu me þe eappel þet ich loki on is forbode me to eotene ant nawt to 
bihalden þus walde Eve inohreaþe habben iondsweret O mine leove sustren as 
Eve haveþ monie dehtren þe folhiþ hare moder þe ondswerieþ o þisse wise Me 
wenest tu seiþ sum þet ich wulle leapen on him þah ich loki on him Godd wat 
leove suster mare wunder ilomp Eve þi moder leop efter hire ehnen from þe ehe 
to þe eappel from þe eappel i parais dun to þer eorþe from þe eorþe to helle þer 
ha lei i prisun fowr þusent yer ant mare heo ant hire were ba ant demde al hire 
ofsprung to leapen al efter hire to deaþ wiþuten ende Biginnunge ant rote of al þis ilke 
reowþe wes a liht sihþe þus ofte as me seiþ of lutel muchel waxeþ Habbe þenne 
muche dred euch feble wummon hwen þeo þe wes riht ta iwraht wiþ Godes honden 
wes þurh a sihþe biswiken ant ibroht into brad sunne þet al þe world overspreadde A 
meiden Dyna het Jacobes dohter as hit teleþ i Genesy eode ut to bihalden uncuþe 
wummen yet ne seiþ hit nawt þet ha biheold wepmen Ant hwet come wenest tu 
of þet bihaldunge Ha leas hire meidenhad ant wes imaket hore þe refter of þet ilke 
weren trowþen tobrokene of hehe patriarches ant a muchel burh forbearnd ant te 
king ant his sune ant te burhmen islein þe wummen ilead forþ hire feader ant hire 
breþren se noble princes as ha weren utlahen imakede þus eode ut hire sihþe Al 
þullich þe Hali Gast lette writen o boc forte warni wummen of hare fol ehnen Ant 
nim þerof yeme þet tis uvel of Dyna com nawt of þet ha seh Sichen Emores 
sune þet ha sunegede wiþ ah dude of þet ha lette him leggen ehnen on hire for þet 
tet he dude hire wes i þe frumþe sare hire unþonkes 
Alswa Bersabee þurh þet ha unwreah hire i Daviþes sihþe ha dude him sunegin 
on hire se hali king as he wes ant Godes prophete Nu kimeþ forþ a feble mon halt 
him þah ahelich yef he haveþ a wid hod ant a loke cape ant wule iseon yunge ancres 
ant loki nede ase stan hu hire wlite him liki þe naveþ nawt hire leor forbearnd i þe 
sunne ant seiþ ha mei baldeliche iseon hali men ye swucche as he is for his wide 
sleven Me surquide sire ne herest tu þet Daviþ Godes ahne deorling bi hwam he 
seolf seide Ich habbe ifunden quoþ he 
 mon efter min heorte þes þe Godd seolf seide bi þis deorewurþe sahe king ant 
prophete icuret of alle þes þurh an ehewurp to a wummon as ha wesch hire lette ut 
his heorte ant foryet himseolven swa þet he dude þreo utnume heaved ant deadliche 
sunnen o Bersabees spusbruche þe leafdi þet he lokede on treisun ant monslaht on 
his treowe cniht Urie hire laverd Ant tu a sunful mon art se swiþe hardi to keasten 
cang ehnen upo yung wummon Ye mine leove sustren yef ei is anewil to seon ow 
ne wene ye þer neaver god ah leveþ him þe leasse Nulle ich þet nan iseo ow bute 
he habbe of ower meistre spetiale leave For alle þe þreo sunnen þet ich spec of least 
ant al þet uvel of Dina þet ich spec of herre al com nawt forþi þet te wummen 
lokeden cangliche o wepmen ah for heo unwriyen heom in monnes echsiþþe ant 
duden hwarþurch ha machten fallen in sunne 
Forþi wes ihaten on Godes laye þet put were iwriyen eaver ant yef ani were 
unwriyen ant beast feolle þerin he þe unwreah þe put hit schulde yelden þis is a 
swiþe dredful word to wummon þet schaweþ hire to wepmones echne Heo is bitacned 
bi þeo þet unwriþ þe put þe put is hire feire neb hire hwite swire hire lichte 
echnen hond yef ha halt forþ in his echyesihþe Yet beoþ hire word put bute ha 
beon þe bet iset Al yet þe feayeþ hire hwetse hit eaver beo þurch hwat machte 
sonre fol luve awacnin al ure Laverd put cleopeþ þis put he hat þet beo ilided 
þet beast þe rin ne falle ant druncni in sunne 
Best is þe beastlich mon þet ne þenchet naut on God ne ne noteþ naut his wit as 
mon ach to donne ach secheþ for to fallen in þis put þet ich spec of yef he hit open 
fint Ach þe dom is ful strong to þeo þe þe put unlideþ For heo schal yelde þe best 
þet þe rin biþ ifallen ha is witi of his deaþ biforen ure Laverd ant schal for his saule 
ondsweren an Domesdei ant yelde þe bestes lure hwenne ha navet oþer yeld þenne 
hireseolven Strong yeld is her mid alle Ant Godes dom is ant his heste þet heo hit 
yelde allegate for heo unlidede þe put þet hit adrong inne 
þu þet unwrisd þis put þu þet dest ani þing þurch hwet mon is of þe fleschliche 
ifonded þach þu hit nute naut dred þis dom swiþe Ant yef he is ifonded swa 
þet he sunege deadliche on ani wise þach hit ne beo naut wiþ þe bute wiþ wil 
toward þe oþer yef he secheþ to fullen ed sum oþer þe fondunge þet of þe þurch 
þi dede awacnede beo al siker of þe dom þu schalt yelde þe best for þe puttes 
openunge ant buten þu beo iscrive þerof acorien his sunne Hund wule in bluþelich 
hwarse he fint open þet þe muþ ne mei 
for scheome þe licht echye spekeþ hit ant is as erendebeorere of þe lichte heorte 
Ach nu is sum wummon þe nalde for nan þing wilni fulþe to mon ant þach ne rochte 
ha neaver þach he þochte toward hire ant were of hire ifondet Ant nu deþ Sein 
Austin ba twa þeos in a cuple wilnin ant habbe wil forto beon iwilned Yirni mon oþer habbe wil forto 
beon iyirned of mon ba is haved sunne þe echnen 
beoþ þe forme arewen of lecheries prickes Alswa ase men worreþ mid þreo cunes 
wepnes wiþ scheotung ant wiþ speres ord ant wiþ sweordes egge al richt wiþ þilke 
wepnen þet is wiþ schute of eche wiþ spere of wundinde word wiþ sweord of 
deadlich hond werreþ lecherie þe stinkinde hore upon þe lavedi chastete þet is 
Godes spuse Earest scheot þe arewen of þe licht echnen þe fleoþ lichtliche forþ ase 
flaa þet is iviþered ant stikeþ i þere heorte þerefter schakeþ hire spere ant neolachet 
upon hire ant mid schakinde word yeveþ speres wunde 
Sweordes dunt is dunricht þet is þe hondlunge for sweord smit of nech ant 
yeveþ deaþes dunt ant hit is weilawei nech ido wiþ ham þe cumeþ swa nech 
togederes þet ouþer hondli oþer oþer ifele oþer Hwase is wis ant seli wiþ þe 
schute wite hire þet is wite hire echnen For al þet uvel þerefter kimeþ of þe echne 
arewen Ant nis ha muche chang oþer to folhardi þe hald hire heved baltliche ut of 
þe opene carnel hwil me wiþ quarreus utewiþ assailleþ þe castel Sikerliche ure fa 
þe werreur of helle he scheot as ich wene ma quarreus to an ancre þenne to seovene 
ant fifti lavedis i þe worlde þe carneus of þe castel beoþ hire husþurles 
 As deþ com seiþ Sein Bernard into þe world þorch sunne asswa 
deaþ þurch þeos echþurles haveþ inyong to þe saule Laverd Crist as men walden 
steoke feste uh þurl of hire hus for hwon þet heo machten bisteoken deaþ þe rute 
ant an ancre nule naut tunen hire eilþurl ayein þe deaþ of saule Ant mid good richt 
muyen ha beon ihaten eilþurles for ha habbeþ idon muchel eil to moni ancre Al holi writ is ful of warningge of eie  
 Laverd he seiþ David went awei min echnen from þe worldes dweole Ich abbe ifestned 
foreward seiþ Job mid min echnen þet ich ne misþenche Hu dele þencheþ me 
mid echye God hit wat he seiþ wel for efter þe echye kimeþ þe þocht ant þerefter 
þe dede þet wiste wel Jeremie þet mende þus Weilawei he seiþ min eche 
haveþ irobbed al min saule Hwenne Godes prophete makede þulli mon of eche 
hwic man wenest þu þet beo icumen to moni mon ant to moni wumman sorege 
of heore echye þe wise askiþ hweþer ani þing harmi mare wimmon þenne deþ hire 
echye Al þe 
leor he seiþ schal floyen of teres for þe ehesichþe ane þis is nu of þis wit i
noch iseid to warni þe seli We schulen þauh sone herefter speken herof more  
Ore pur ceo toutes les overtures de toutes voz fenestres ausi come ci devant a la 
vewe de touz hommes unt este closes ausi soient ca en apres Et si plus fermement 
poient plus fermement soient closes Generale reule est toutes celes qe bien les closent 
Dieu bien les garde Et toutes celes qe issi qil pecche funt ensement pecchier 
ou od fol oil ou od bouche ou od main et cel od plus et multes tieles choses 
desavenantes et desnatureles a recluse sur toutes Les queux ne fuissent james avant 
venues si ele eust sa fenestre ferm estoppee Et si nule contredit ceste jeo treis a 
testmoigne sa conscience demeyne encontre lui qele parmi sa fenestre demeine ad oil 
ou bouche ou main receu et fole parole oveqe tout fut ele adubbe et od feinte seintete 
falsement coloree A tricheour traitre Dieu jeo nel faz a vous pur nul mal ne pur 
nule ordure dit il ou ele Et od cel meismes se soillent et coroucent les oilz dampne 
Dieu qi regarde la traisun inwiþ þe gale heorte Nawt ane euch fleschlich 
hondlunge ah yetten euch gal word is ladlich vilainie ant Godes grome wurþe þah hit 
ne weoxe forþre bitweone mon ant ancre Nu þurh riht Godes wrake geaþ hit forþre 
ant forþre ant bikimeþ ofte ant ear me least wene into þet fule sunne We hit habbeþ 
weilawei iherd of inohe Ne leve namon ancre þe let in monnes ehe to schawin 
hireseolven Over al þet ye habbeþ iwriten in ower riwle of þinges wiþuten þis 
point þis article of wel to beo bitunde ich wulle beo best ihalden To wummon 
þe wilneþ hit openiþ ow o Godes half Yef ha ne spekeþ nawt þe rof leoteþ swa i
wurþen bute yef ye dreden þet heo þe refter beo iscandlet Of hire ahne suster haveþ 
sum ibeon itemptet In toward ower weoved ne beode ye na mon forte bihalden Ah 
yef his devotiun bit hit ant haveþ grant draheþ ow wel inward ant te veil adun toward 
ower breoste ant sone doþ þe claþ ayein ant festniþ heteveste Yef he lokeþ toward 
bed oþer easkeþ hwer ye liggeþ ondswerieþ lihtliche Sire þerof wel mei duhen 
ant haldeþ ow stille Yef bischop kimeþ to seon ow hihiþ sone towart him ah 
sweteliche bisecheþ him yef he bit to seon ow þet ye moten þeronont halden ow 
towart him as ye habbeþ idon ant doþ to alle oþre Yef he wule allegate habben a 
sihþe lokiþ þet hit beo ful scheort þe veil anan adun ant draheþ ow bihinden An 
ancre wearnde eadmodliche Sein Martin hire sihþe ant he þervore dude hire þe 
menske þet he neaver ne dude to nan oþer Ant hervore hire word is aþet cume þis 
dei iboren in Hali Chirche For as we redeþ of hire hwase wule hire windowes witen 
wel wiþ þe uvele ha mot ec wiþ þe gode Hwense ye moten to eani mon eawiht 
biteachen þe hond ne cume nawt ut ne ower ut ne his in Ant yef hit mot cumen in 
ne rine nowþer oþer Heo is siker seiþ Hali Writ þe feor from grunen draheþ 
hire ant þeo þe luveþ peril i peril ha schal fallen þe deofles grune is ofte itild þer me least 
weneþ Nis nan þet nis dredful þet ha nis ilecchet for Godd nule wite nan þet is se 
folhardi þet ha ne wit wearliche wiþ him hireseolven þis is nu of þis wit inoh i
seid ed tis chearre to warnin þen seli We schulen þah sone herefter speoken herof mare 
Spellunge ant smechunge beoþ i muþ baþe as sihþe is i þe ehe ah we schulen 
leten smechunge aþet we speoken of ower mete ant speoken nu of spellunge ant 
þ refter of herunge of ba imeane sumchearre as ha gaþ togederes 
On alre earst hwen ye schulen to ower parlurs þurl witeþ ed ower meiden hwa hit 
beo þet beo icumen For swuch hit mei beon þet ye schule essinien ow Hwen ye alles 
moten forþ crossiþ ful yeorne muþ ehnen ant earen ant te breoste mid al ant gaþ 
forþ mid Godes dred To preost on earst ant þe refter þet 
he ah to seggen Hercniþ hise wordes ant haldeþ ow al stille þet hwen he parteþ 
from ow þet he ne cunne ower god ne ower uvel nowþer ne ne cunne ow nowþer 
lastin ne preisin Sum is se wel ilearet oþer se wis iwordet þet ha walde he wiste hit 
þe sit ant spekeþ toward hire ant yelt him word ayein word ant forwurþeþ meistre 
þe schulde beon ancre ant leareþ him þet is icumen hire forte learen walde bi hire 
tale beon sone wiþ wise icuþþet ant icnawen Icnawen ha is for þurh þet ilke þet 
ha weneþ to beo wis ihalden he understont þet ha is sot for ha hunteþ efter pris ant 
kecheþ lastunge For ed te alre leaste hwen he is awei iwent þeos ancre he wule 
seggen is of muche speche Eve heold i parais long tale wiþ þe neddre talde him al þe 
lesceun þet Godd hefde ired hire ant Adam of þe eappel ant swa þe feond þurh hire 
word understod ananriht hire wacnesse ant ifond wei toward hire of hire forlorenesse 
Ure Leafdi Seinte Marie dude al on oþer wise Ne talde ha þen engel na tale ah 
easkede him scheortliche þing þet ha ne cuþe Ye mine leove sustren folhiþ ure 
Leafdi ant nawt te cakele Eve Forþi ancre hwetse ha beo hu muchel se ha eaver 
cunne halde hire stille nabbe ha nawt henne cunde þe hen hwen ha haveþ ileid ne 
con bute cakelin ah hwet biyet ha þe rof Kimeþ þe kaue ananriht ant reaveþ hire 
hire eairen ant fret of þet schulde forþ bringe cwike briddes Al riht alswa þe cave 
deovel bereþ awei from cakelinde ancres ant forswolheþ al þe god þet ha istreonet 
habbeþ þet schulde as briddes beoren ham up towart heovene yef hit nere icakelet 
þe wrecche povre peoddere mare nurþ he makeþ to yeien his sape þen þe riche 
mercer al his deorewurþe ware as is iseid herefter To sum gastelich mon þet ye 
beoþ trusti upon as ye mahe beon o lut god is þet ye easki read ant salve þet he 
teache ow toyeines fondunges Ant i schrift schawiþ him yef he wule iheren ower 
greaste ant ower ladlukeste sunnen forþi þet him areowe ow ant þurh þe areownesse 
inwardluker crie Crist mearci for ow ant habbe ow in his bonen Ah witeþ ow ant 
beoþ warre he seiþ ure Laverd for monie cumeþ to ow ischrud mid lombes 
fleos ant beoþ wedde wulves Worltliche leveþ lut religiuse yet leas ne wilni ye 
nawt to muchel hare cuþþunge Eve wiþute dred spec wiþ þe neddre Ure Leafdi 
wes offearet of Gabrieles speche Ure freres prechurs ant ure freres meonurs beoþ of 
swuch ordre þet al folc mahte wundrin yef ei of ham wende ehe towart te wude lehe 
Forþi ed euch time þet eani of ham þurh chearite kimeþ ow to learen ant to frovrin 
i Godd yef he is preost seggeþ ear þen he parti Ich schrive me to Godd 
almihti ant to þe þet ich as ich drede riht repentant neaver nes of mine greaste 
sunnen þet ich habbe ischawet to mine schriftfeaderes Ant tah min entente beo to 
beten ham herinne ich hit do se povreliche ant sunegi in oþre deihwamliche seoþþen 
ich wes nest ischriven ant þet wes þenne ant of þe ant nempnin Ich habbe 
þus isunget Ant segge o hwucche wise as hit is iwriten ow in ower schriftes boc 
towart te ende þe rof Ant aleast seggeþ þis ant muche mare Ant bide 
him undervo þe spetiale in his god ant þonke him of his inturn ant bisech him aleast 
greten þe ant te ant þet ha bidden for þe 
Wiþuten witnesse of wummon oþer of wepmon þe ow mahe iheren ne speoke ye 
wiþ na mon ofte ne longe ant tah hit beo of schrift Allegate i þe ilke hus oþer þer he 
mahe iseon toward ow sitte þe þridde bute yef þe ilke þridde oþer stude trukie 
þis nis nawt for ow leove sustren iseid ne for oþre swucche nawtforþi þe 
treowe is ofte mistrowet ant te saclese bilohen as Josep i Genesy of þe gale leafdi for 
wone of witnesse Me leveþ þe uvele sone ant te unwreaste bliþeliche liheþ o þe 
gode Sum unseli haveþ hwen ha seide ha schraf hire ischriven hire al to wundre 
Forþi ahen þe gode habben eaver witnesse for twa acheisuns nomeliche þe an is 
þet te ondfule ne mahe lihen on ham swa þet te witnesse ne pruvie ham false þe 
oþer is forte yeoven þe oþre forbisne ant reavi þe uvele ancre þe ilke unseli gile þet 
ich of seide 
Ut þurh þe chircheþurl ne halde ye tale wiþ namon ah beoreþ þerto wurþmunt 
for þe hali sacrement þet ye seoþ þerþurh ant neomeþ oþerhwile to ower wummen 
þe huses þurl to oþre þe parlur Speoken ne ahe ye bute ed tes twa þurles 
Silence eaver ed te mete Yef oþre religiuse as ye witen doþ hit ye ahen over alle 
Yef ei haveþ deore geast do hire meidnes as in hire stude to gleadien hire feire Ant heo 
schal habbe leave forte unsperren hire þurl eanes oþer twien ant makie sines toward 
hire of a glead chere Summes curteisie is iturnt hire to uvel Under semblant of god is 
ofte ihulet sunne Ancre ant huses leafdi ah muchel to beon bitweonen Euche Fridei of 
þe yer haldeþ silence bute hit beo duble feaste ant tenne haldeþ hit sum oþer dei i þe 
wike I þe Advenz ant i þe Umbriwiken Weodnesdei ant Fridei i þe lenten þreo 
dahes ant al þe swiingwike aþet non on Easter even To ower wummen ye mahen 
þah seggen wiþ lut word hwetse ye wulleþ Yef eani god mon is of feorren icumen 
hercniþ his speche ant ondswerieþ wiþ lut word to his easkunges 
Muche fol were þe mahte to his bihove hweþer se he walde grinden greot oþer 
hweate yef he grunde þe greot ant lette þe hweate Hweate is hali speche as Seint 
Anselme seiþ Heo grint greot þe chafleþ þe twa cheken beoþ þe twa grindel
stanes þe tunge is þe cleappe Lokiþ leove sustren þet ower cheken ne grinden 
neaver bute sawle fode ne ower eare ne drinke neaver bute sawle heale ant nawt ane 
ower eare ah ower ehþurl sperreþ to ayeines idel speche To ow ne cume na tale 
ne tidinge of þe worlde 
Ye ne schule for na þing wearien ne swerien bute yef ye seggen witerliche oþer 
 sikerliche oþer o sum swuch wise Ne preachi ye to na mon ne mon ne easki ow 
cunsail ne ne telle ow Readeþ wummen ane Seint Pawel forbeot wummen to preachin Na wepmon ne chastie ye ne edwiten him his unþeaw 
bute he beo þe overcuþre Halie alde ancres hit mahe don summes weis ah hit nis 
nawt siker þing ne ne limpeþ nawt to yunge Hit is hare meoster þe beoþ over oþre 
iset ant habbeþ ham to witene as Hali Chirche larewes Ancre naveþ forte loken bute 
hire ant hire meidnes Halde euch hire ahne meoster ant nawt ne reavi oþres Moni 
weneþ to do wel þe deþ al to wundre for as ich seide ear under semblant of god is 
ofte ihulet sunne þurh swuch chastiement haveþ sum ancre arearet bitweonen hire 
ant hire preost oþer a falsinde luve oþer a muche weorre þet is þe 
ende of þe tale seiþ Seneke þe wise ich chulle þet ye speoken seldene ant þenne 
lutel Moni punt hire word forte leote ma ut as me deþ weater ed mulne Swa duden 
Jobes freond þe weren icumen to frovrin him seten stille seoveniht ah þa ha hefden 
alles bigunnen to speokene þa ne cuþen ha neaver stutten hare cleappe Swa hit is of monie as Sein Gregoire seiþ 
 Silence is wordes fostrilt ant bringeþ forþ chaffle On oþer half as he seiþ Long silence ant wel iwist nedeþ þe þohtes up 
towart heovene Alswa as ye mahe seon weater hwen me punt hit ant stoppeþ hit 
bivore wel þet hit ne mahe duneward þenne is hit inedd ayein forte climben uppart 
 ant ye al þisses weis pundeþ ower wordes forstoppiþ ower þohtes as ye wulleþ 
þet ha climben ant hehin toward heovene ant nawt ne fallen duneward ant tofleoten 
yont te worlt as deþ muchel chaffle Hwen ye nede moten a lute wiht lowsiþ up ower 
muþes flodyeten as me deþ ed mulne ant leoteþ adun sone 
Ma sleaþ word þen sweord Lif ant deaþ seiþ 
Salomon is i tunge honden Hwa
se witeþ wel his muþ he witeþ he seiþ his sawle Hwase ne wiþhalt his wordes seiþ Salomon þe wise he 
is as þe burh wiþute wal þet ferde mei in over al þe feond of helle mid his ferd wend 
þurhut te tutel þe is eaver open into þe heorte I hit teleþ þet an hali 
mon seide þa me preisede ane breþren þet he hefde iherd of muche speche Gode quoþ he ha beoþ ah hare wununge naveþ na yete Hare 
muþ meaþeleþ eaver Hwase eaver wule mei gan in ant leaden forþ hare asse 
þet is hare unwise sawle Forþi seiþ Sein Jame þet 
is yef eni weneþ þet he beo religius ant ne bridli nawt his tunge his religiun is fals 
he gileþ his heorte He seiþ swiþe wel ne bridleþ nawt his tunge Bridel nis nawt 
ane i þe horses muþ ah sit sum upo þe ehnen ant geaþ abute þe earen For alle 
þreo is muche neod þet ha beon ibridlet Ah i þe muþ sit tet irn ant o þe lihte tunge 
for þear is meast neod hald hwen þe tunge is o rune ant ifole to eornen 
Ofte we þencheþ hwen we foþ on to speoken forte speoke lutel ant wel isette 
wordes ah þe tunge is slubbri for ha wadeþ i wete ant slit lihtliche forþ from lut 
word into monie Ant tenne as Salomon seiþ 
 Ne mei nawt muche speche ne ginne hit neaver se wel beo wiþute sunne 
For from soþ hit slit to fals ut of god into sum uvel from meosure into unimete ant of 
a drope waxeþ into a muche flod þe adrencheþ þe sawle For wiþ þe fleotinde 
word tofleoteþ þe heorte swa þet longe þe refter ne mei ha beon riht igederet 
togederes 
þis beoþ Seint Gregoires word in his Ase neh as ure muþ is to worldlich 
speche ase feor he is Godd hwen he spekeþ toward him ant bit him eani bone Forþi 
is þet we yeiyeþ upon him ofte ant he firseþ him awei frommard ure stevene ne nule 
nawt iheren hire for ha stinkeþ to him al of þe worldes meaþelunge ant of hire 
chafle Hwase wule þenne þet Godes eare beo neh hire tunge firsi hire from þe 
world elles ha mei longe yeiyen ear Godd hire ihere ant seiþ þurh Ysaie þet is þah ye makien monifalde ower bonen to
ward me ye þe pleieþ wiþ þe world nule ich ow nawt iheren ah ich wulle turne me 
awei hwen ye heoveþ toward me hehe ower honden 
Ure deorewurþe Leafdi Seinte Marie þe ah to alle wummen to beo forbisne wes 
of se lutel speche þet nohwer in Hali Writ ne finde we þet ha spec bute fowr siþen 
ah for se selt speche hire wordes weren hevie ant hefden muche mihte 
 Hire forme wordes þet we redeþ 
of weren þa ha ondswerede Gabriel þen engel ant teo weren se mihtie þet wiþ þet 
ha seide ed tis word 
 Godes sune ant soþ Godd bicom mon ant te Laverd þet al þe world ne mahte nawt 
bifon bitunde him inwiþ hire meidnes wombe Hire oþre wordes weren þa ha com 
ant grette Elyzabeþ hire mehe Ant hwet mihte wes icud ed þeose wordes Hwet 
þet a child bigon to pleien toyeines ham þet wes Sein Juhan in his moder wombe þe þridde time þet ha spec 
þet wes ed te neoces ant ter þurh hire bisocne wes weater iwent to wine þe feorþe 
time wes þa ha hefde imist hire sune ant eft him ifunde Ant hu muche wunder 
folhede þeose wordes þet Godd almihti beah to mon to Marie ant to Joseph to a 
smiþ ant to a wummon ant folhede ham ase heoren hwider se ha walden Neomeþ nu 
her yeme ant leorniþ yeorne herbi hu seltsene speche haveþ muche strengþe Feole iwordet mon seiþ þe Salmwruhte 
 ne schal neaver leaden riht lif on eorþe Forþi he seiþ elleshwer Ypallage ant is as þah he seide Ich 
chulle wite mine weies wiþ mi tunge warde Wite ich wel mi tunge ich mei wel halden 
þe wei toward heovene For as Ysaie seiþ þe tilunge 
of rihtwisnesse þet is silence Silence tileþ hire ant heo itilet bringeþ forþ sawles 
eche fode for ha is undeadlich as Salomon witneþ Forþi 
feieþ Ysaie hope ant silence baþe togederes ant seiþ in ham schal stonden gastelich 
strengþe þet is i silence ant in hope schal 
beon ower strengþe Neomeþ yeme hu wel he seiþ for hwase is muche stille ant 
halt silence longe ha mei hopien sikerliche þet hwen ha spekeþ toward Godd þet he 
hire ihere Ha mei ec hopien þet ha schal singen þurh hire silence sweteliche in heovene 
þis is nu þe reisun of þe veiunge hwi Ysaie veieþ hope ant silence ant cupleþ ba 
togederes Teke þet he seiþ i þe ilke auctorite þet i silence ant in hope schal beon ure 
strengþe i Godes servise toyein þe deofles turnes ant his fondunges Ah lokiþ þurh 
hwet reisun hope is a swete spice inwiþ þe heorte þet sweteþ al þet bitter þet te 
bodi drinkeþ Ah hwase cheoweþ spice ha schal tunen hire muþ þet te swote 
breaþ ant te strengþe þe rof leave wiþinnen Ah heo þe openeþ hire muþ wiþ muche 
meaþelunge ant brekeþ silence ha spit hope al ut ant te swotnesse þe rof mid worltliche 
wordes ant leoseþ ayein þe feond gastelich strengþe For hwet makeþ us stronge i 
Godes servise ant ine fondunges forte drehe derf to wreastli stealewurþliche toyein 
þe deofles swenges bute hope of heh mede Hope halt te heorte hal hwetse þe flesch 
drehe as me seiþ yef hope nere heorte tobreke A Jesu þin are Hu stont ham 
þe beoþ þeras alle wa ant weane is wiþuten hope of utcume ant heorte ne mei 
bersten Forþi as ye wulleþ halden inwiþ ow hope ant te swete breaþ of hire þe 
yeveþ sawle mihte wiþ muþ itunet cheoweþ hire inwiþ ower heorte ne blawe ye 
hire nawt ut wiþ meaþelinde muþes wiþ yeoniende tuteles Lokiþ seiþ Sein Jerome þet ye nabben yicchinde nowþer 
tunge ne earen þet is to seggen þet ow ne luste nowþer speoken ne hercni worltlich 
speche Hiderto is iseid of ower silence ant hu ower speche schal beo seltsene Of silence ant of speche nis bute a lare ant for
þi i writunge ha eorneþ ba togederes Nu we schulen sumhwet speoken of ower 
herunge ayein uvel speche þet ye þertogeines tunen ower earen ant yef ned is 
spearren ower þurles 
For al uvel speche mine leove sustren stoppiþ ower earen ant habbeþ wleatunge 
of þe muþ þe speoweþ ut atter Uvel speche is 
þreofald attri ful ant idel Idel speche is uvel ful speche is wurse attri is þe wurste 
Idel is ant unnet al þet god ne kimeþ of ant of þulli speche seiþ ure Laverd schal 
euch word beon irikenet ant iyeve reisun hwi þe an hit seide ant te oþer hit lustnede 
Ant þis is þah þet leaste uvel of þe þreo uveles Hwet hu þenne schal me yelde 
reisun of þe wurse Hwet hu of þe wurste þet is of attri ant of ful speche Nawt 
ane þet hit spekeþ ah þet hit hercneþ Ful speche is as of leccherie ant of oþre 
fulþen þet unweschene muþes speokeþ oþerhwiles þeose beoþ alle ischrapede 
ut of ancre riwle þe swuch fulþe spit ut in eani ancre earen me schulde dutten his 
muþ nawt wiþ scharpe sneateres ah wiþ hearde fustes 
Attri speche is heresie þweartover leasunge bacbitunge ant fikelunge þeos 
beoþ þe wurste Heresie Godd have þonc ne rixleþ nawt in Englelond Leasunge is 
se uvel þing þet Seint Austin seiþ þet forte schilde þi feader from deaþ ne schuldest 
tu nawt lihen Godd seolf seiþ þet he is soþ ant hwet is mare ayein soþ þen is leas þe deovel is leas ant leasunge feader þe ilke 
þenne þe stureþ hire tunge i leasunge ha makeþ of hire tunge cradel to þe deofles 
bearn ant rockeþ hit yeornliche as his nurrice 
Bacbitunge ant fikelunge ant eggunge to don uvel ne beoþ nawt monnes speche ah 
beoþ þe deofles bleas ant his ahne stevene Yef ha ahen to beo feor alle worltliche men 
hwet hu ahen ancren heatien ham ant schunien þet ha ham ne iheren Iheren ich 
segge for hwase spekeþ ham nis ha nawt ancre 
 þe neddre seiþ Salomon 
 stingeþ al stille ant þeo þe spekeþ bihinden þet ha nalde bivoren nis nawiht betere 
Herst tu hu Salomon eveneþ bacbitere to stinginde neddre Swa hit is witerliche ha is 
neddre cundel ant bereþ þeo þe uvel spekeþ atter i þe tunge 
 þe fikelere blent mon ant put him preon i þe ehe þet he wiþ fikeleþ þe bac
bitere cheoweþ ofte monnes flesch i Fridei ant beakeþ wiþ his blake bile o cwike 
charoines as þe þet is þes deofles corbin of helle 
 Yef he walde 
pilewin ant toteoren wiþ his bile rotet stinkinde flesch as is reavenes cunde þet is 
walde he seggen uvel bi nan oþer bute bi þeo þe rotieþ ant stinkeþ al i fulþe of hare 
sunne hit were leasse wunder ah lihteþ upo cwic flesch tolimeþ ant tolukeþ hit 
 þet is misseiþ bi swuch þet is cwic ine Godd He is to yiver reven ant to bald mid 
alle On oþer half neomeþ nu yeme of hwucche twa meosters þes twa menestraws 
serviþ hare laverd þe deovel of helle Ful hit is to seggen ah fulre forte beon hit ant 
swa hit is allegate Ha beoþ þes deofles gongmen ant beoþ aa in his 
gonghus þe fikeleres meoster is to hulie þe gongþurl þet he deþ as ofte as he 
wiþ his fikelunge ant wiþ his preisunge wriþ mon his sunne þet stinkeþ na þing 
fulre Ant he hit huleþ ant lideþ swa þet he hit nawt ne stinkeþ þe bacbitere 
unlideþ hit ant openeþ swa þet fulþe þet hit stinkeþ wide þus ha beoþ aa bisie i 
þis fule meoster ant eiþer wiþ oþer striveþ herabuten þulliche men stinkeþ of 
hare stinkinde meoster ant bringeþ euch stude o stench þet ha to nahiþ Ure Laverd 
schilde þet te breaþ of hare stinkinde þrote ne nahi ow neaver Oþer spechen fuleþ 
ah þeose attriþ baþe þe earen ant te heorte þet ye bet icnawen ham yef ei kimeþ 
toward ow low her hare molden Fikeleres beoþ þreo cunnes þe forme beoþ uvele 
inoh þe oþre þah beoþ wurse þe þridde þah beoþ wurst þe forme yef a mon is god preiseþ him bivoren himseolf ant makeþ him 
inohreaþe yet betere þen he beo Ant yef he seiþ wel oþer deþ wel heveþ hit to 
hehe up wiþ overherunge þe oþer yef a mon is uvel ant seiþ ant deþ se muche 
mis þet hit beo se open sunne þet he hit ne mahe nanes weis allunge wiþseggen he 
þah bivore þe mon seolf makeþ his uvel leasse Nis hit nawt nu he seiþ se over
uvel as me hit makeþ Nart tu nawt i þis þing þe forme ne þe leaste þu havest 
monie feren Let iwurþe god mon ne geast tu nawt te ane moni deþ muche 
wurse þe þridde cunne of fikelere is wurst as ich seide for he preiseþ þe uvele 
ant his uvele dede as þe þe seiþ to þe cniht þe robbeþ his povre men A Sire as 
þu dest wel for eaver me schal þene cheorl peolkin ant pilien for he is as þe wiþin 
þe spruteþ ut þe betere þet me hine croppeþ ofte þus þes false fikeleres ablendeþ þe ham hercniþ as ich ear 
seide ant wriheþ hare fulþe þet ha hit ne mahe stinken ant þet is hare muchel 
unselhþe For yef ha hit stunken ham walde wleatie þerwiþ ant eornen to schrift ant 
speowen hit ut þer ant schunien hit þe refter 
Bacbiteres þe biteþ bihinde bac oþre beoþ of twa maneres ah þe leatere is 
wurse þe earre kimeþ al openliche ant seiþ uvel bi anoþer ant speoweþ ut his 
atter se muchel se him eaver to muþ kimeþ ant culcheþ al ut somet þet te attri heorte 
sent up to þe tunge Ah þe leatere kimeþ forþ al on oþer wise wurse feond þen 
þe oþer is ant under freondes huckel warpeþ adun þet heaved feþ on forte siken 
ear he eawt segge ant makeþ drupi chere bisampleþ longe abuten forte beo bet i
levet Hwen hit alles kimeþ forþ þenne is hit yeolow atter Weila ha seiþ wa is 
me þet he oþer heo habbeþ swuch word icaht Inoh ich wes abuten ah ne healp me 
nawt to don herof bote Yare is þet ich wiste þe rof ah þah þurh me ne schulde hit 
beon neaver mare iuppet Ah nu hit is þurh oþre swa wide ibroht forþ þet ich ne 
mei hit nawt wiþsaken Uvel me seiþ þet hit is ant yet hit is wurse Sorhful ich am ant 
sari þet ich hit schal seggen ah for soþe swa hit is ant þet is muchel sorhe for i feole 
oþer þing he oþer heo is swiþe to herien ah onont þis þing wa is me þervore 
ne mei ham namon werien þis beoþ þe deofles neddren þe Salomon spekeþ of 
Ure Laverd þurh his grace halde ower earen feor hare attrie tungen ne leve ow neaver 
stinken þet fule put þet ha unwreoþ as þe fikeleres wreoþ ant hulieþ as ich seide 
Unwreon hit to hamseolven þeo þe hit tolimpeþ ant hulien hit to oþre þet is a 
muche þeaw nawt to þeo þe hit schulden smeallen ant heatien þet fulþe 
Nu mine leove sustren from al uvel speche þet is þus þreovald idel ful ant 
attri haldeþ feor ower eare Me seiþ upon ancren þet euch meast haveþ an ald 
cwene to feden hire earen a meaþelilt þe meaþeleþ hire alle þe talen of þe lond a 
rikelot þe cakeleþ al þet ha siþ ant hereþ swa þet me seiþ i bisahe From mulne ant 
from chepinge from smiþþe ant from ancrehus me tidinge bringeþ Wat Crist þis 
is a sari sahe þet ancrehus þet schulde beon anlukest stude of alle schal beon ifeiet 
to þe ilke þreo studen þet meast is in of chaffle Ah ase cwite as ye beoþ of þullich 
leove sustren weren alle oþre ure Laverd hit uþe 
Nu ich habbe sunderlepes ispeken of þes þreo limen of ehe of muþ of eare 
Of eare is al þis leaste to ancre bihove for leflich þing nis hit nawt þet ancre beore 
swuch muþ ah muchel me mei dreden to swucche muþes sumcheare þet ha beie 
hire eare Of sihþe of speche of hercnunge is iseid sunderlepes of euchan o rawe 
Cume we nu eft ayein ant speoken of alle imeane Understond ancre hwas 
spuse þu art ant hu he is gelus of alle þine lates 
 Ich am he seiþ bi himseolf þe geluse Godd Ich am 
gelus of þe Syon mi leofmon wiþ muche gelusie þuhte him nawt inoh iseid þet 
he is gelus of þe bute he seide þerto wiþ muche gelusie 
seiþ Salomon þe wise Wite þe nu ful wel his eare is eaver 
toward te ant he hereþ al His ehe aa bihalt te yef þu makest ei semblant eani luvelates 
toward unþeawes Syon þet is schawere He cleopeþ þe his 
schawere swa his þet nan oþres forþi he seiþ in Canticis Schaw þi neb to me he seiþ ant to nan oþer Bihald me yef þu wult habbe 
briht sihþe wiþ þine heorte ehnen Bihald inward þer ich am ant ne sech þu me nawt 
wiþute þin heorte Ich am wohere scheomeful ne nule ich nohwer bicluppe mi leofmon 
bute i stude dearne O þulli wise ure Laverd spekeþ to his spuse Ne þunche hire 
neaver wunder yef ha nis muchel ane þah he hire schunie ant swa ane þet ha putte 
euch worldlich þrung ant euch nurþ eorþlich ut of hire heorte for heo is Godes 
chambre Nurþ ne kimeþ in heorte bute of sum þing þet me haveþ oþer isehen 
oþer iherd ismaht oþer ismeallet ant utewiþ ifelet Ant þet witeþ to soþe þet 
eaver se þes wittes beoþ mare isprengde utward se ha leasse wendeþ inward 
Eaver se recluse toteþ mare utward se ha haveþ leasse leome of ure Laverd inward 
ant alswa of þe oþre Lo hwet Sein Gregoire seiþ Hwase yemelesliche wit hire uttre 
ehnen þurh Godes rihtwise dom ha ablindeþ i þe inre þet ha ne mei iseo Godd mid 
gastelich sihþe ne þurh swuch sihþe icnawen ant þurh þe cnawleachunge over 
alle þing luvien For efter þet me cnaweþ his muchele godnesse ant efter þet me 
feleþ his swote swetnesse efter þet me luveþ him mare oþer leasse 
Forþi mine leove sustren beoþ wiþute blinde as wes þe hali Jacob ant Tobie þe 
gode ant Godd wule as he yef ham yeoven ow liht wiþinnen him to seon ant cnawen 
ant þurh þe cnawlechunge over alle þing him luvien þenne schule ye iseon hu al þe 
world is nawt hu hire frovre is fals þurh þet sihþe ye schule seon alle þe deofles 
wiheles hu he biwrencheþ wrecches Ye schulen iseon in owseolf hwet beo yet to 
beten of ower ahne sunnen Ye schulen bihalde sumcheare toward te pine of helle þet 
ow uggi wiþ ham ant fleo þe swiþere ham frommard Ye schulen gasteliche iseon 
þe blissen of heovene þe ontenden ower heorte to hihin ham toward Ye schulen as i 
schawere iseon ure Leafdi wiþ hire meidnes al þe englene weoret al þe halhene hird 
ant him over ham alle þe blisseþ ham alle ant is hare alre crune þis sihþe leove 
sustren schal frovrin ow mare þen mahte ei worltlich sihþe Hali men witen wel þe 
habbeþ hit ifondet þet euch eorþlich gleadunge is unwurþ hertoyeines Hit is 
a dearne healewi seiþ Seint Juhan Ewangeliste i þe Apocalipse Hit is a dearne 
healewi þet namon ne cnaweþ þet naveþ hit ismecchet þis smech ant tis cnawunge 
kimeþ of gastelich sihþe of gastelich herunge of gastelich speche þet ha schulen 
habben þe forgaþ for Godes luve worldliche herunges eorþliche spechen fleschliche 
sihþen Ant efter þet sihþe þet 
is nu dosc her ye schulen habbe þe ruppe þe brihte sihþe of Godes neb þet alle 
gleadunge is of i þe blisse of heovene muche bivore þe oþre For þe rihtwise Godd hit 
haveþ swa idemet þet euchanes mede þer ondswerie ayein þe swinc ant ayeines 
þe ennu þet ha her for his luve eadmodliche þolieþ Forþi hit is semlich þet ancren 
þeos twa marheyeoven habben bivoren oþre swiftnesse ant leome of a briht sihþe 
Swiftnes ayeines þet ha beoþ nu swa bipinnet Leome of briht sihþe ayeines þet ha 
her þeostriþ nu hamseolven ne nulleþ nowþer iseo mon ne of mon beon isehene 
Alle þeo in heovene schule beon ase swifte as is nu monnes þoht as is þe sunne 
gleam þe smit from est into west as þe ehe openeþ Ah ancres bisperret her schulen 
beo þer yef ei mei lihtre ba ant swiftre ant i se wide schakeles as me seiþ pleien 
in heovene large lesewen þet te bodi schal beon hwerseeaver þe gast wule in an 
hondhwile þis is nu þe an marheyeove þet ich seide ancren schulden habben bivoren 
oþre þe oþer is of sihþe Alle þeo in heovene seoþ i Godd alle þing ant ancren schule brihtluker for 
hare blindfellunge her iseon ant understonde þer Godes dearne runes ant his derve 
domes þe ne kepeþ nu to witen of þinges wiþuten wiþ eare ne wiþ ehe 
Forþi mine leove sustren yef ei mon bit to seon ow easkiþ him hwet god þerof 
mahte lihten For moni uvel ich iseo þe rin ant nane biheve Yef he is meadles leveþ 
him þe wurse Yef ei wurþeþ swa awed þet he warpe hond forþ toward te þurl
claþ swiftliche ananriht schutteþ al þet þurl to ant leoteþ him iwurþen Alswa 
sone se eaver eani feleþ into ei luþer speche þet falle toward ful luve sperreþ þe þurl 
ananriht ne ondswerie ye him nawiht ah wendeþ awei wiþ þis vers þet he hit 
mahe iheren Ant gaþ bivoren ower 
weoved wiþ þe Ne chastie ye na swuch mon neaver on oþer wise for in
wiþ þe chastiement he mahte ondswerie swa ant blawen se liþeliche þet sum sperke 
mahte acwikien Na wohlech nis se culvert as o pleinte wise as hwase þus seide ich 
nalde forte þolie deaþ þenche fulþe toward te ant swereþ deope aþes ah 
þah ich hefde isworen hit luvien ich mot te Hwa is wurse þen me Moni slep hit 
binimeþ me Nu me is wa þet tu hit wast ah foryef me nu þet ich habbe hit itald te 
þah ich schule wurþe wod ne schalt tu neaver mare witen hu me stonde Ha hit 
foryeveþ him for he spekeþ se feire speokeþ þenne of oþerhwet Ah eaver is þe 
ehe to þe wude lehe Eaver is þe heorte i þe earre speche Yet hwen he is forþe ha 
went in hire þoht ofte swucche wordes hwen ha schulde oþerhwet yeornliche yemen 
He eft secheþ his point forte breoke foreward swereþ he mot nede ant swa waxeþ 
þet wa se lengre se wurse For na feondschipe nis se uvel as is fals freondschipe 
Feond þe þuncheþ freond is sweoke over alle Forþi mine leove sustren ne yeove 
ye to swuch mon nan inyong to speokene For as Hali Writ seiþ hare speche spreat 
ase cancre Ah for alle ondsweres wendeþ ow frommard him alswa as ich seide 
þ ruppe Sawvin owseolven ne maten him betere ne mahe ye o nane wise 
Lokiþ nu hu propreliche þe leafdi i Canticis Godes deore spuse leareþ ow bi hire 
sahe hu ye schule seggen Low ha seiþ hercne ich ihere mi leof speoken He cleopeþ me 
ich mot gan Ant ye gan ananriht to ower deore leofmon ant meaneþ ow to his earen 
þe luveliche cleopeþ ow to him wiþ þes wordes þet is aris up hihe þe heonewart ant cum to me mi leofmon mi culvre mi 
feire ant mi schene spuse Schaw to me þi leove neb 
ant ti lufsume leor went te from oþre Sei hwa 
haveþ ido þe hwa haveþ ihurt mi deore sing i mine earen Forþi þet tu ne 
wilnest bute to seo mi wlite ne speoke bute to me þi stevene is me swete ant ti wlite 
schene þis beoþ nu twa 
þinges þe beoþ iluvet swiþe swete speche ant schene wlite Hwase ham haveþ 
togederes swucche cheoseþ Jesu Crist to leofmon ant to spuse Yef þu wult swuch 
beon ne schaw þu na mon þi wlite ne ne leote bliþeliche here þi speche ah turn ham 
ba to Jesu Crist to þi deorewurþe spus as he bit þe ruppe as þu wult þet ti speche 
þunche him swete ant ti wlite schene ant habben him to leofmon þet is þusentfald 
schenre þen þe sunne 
Hercniþ nu yeornliche mine leove sustren al anoþer speche ant frommard tis 
earre Hercniþ nu hu Jesu Crist spekeþ as o wreaþþe ant seiþ as o grim hoker ant o 
scarn to þe ancre þe schulde beon his leofmon ant secheþ þah gealunge utward ant 
frovre wiþ ehe oþer wiþ tunge þis beoþ þe wordes yef þu ne cnawest teseolf þu feier bimong 
wummen wend ut ant ga efter gateheorden ant lesewe þine tichnes bi heordemenne 
hulen of ris ant of leaves þis is a cruel word a grim word mid alle þet ure Laverd 
seiþ as o grome ant o scarn to totinde ant to hercwile ant to speokele ancres Hit is 
bileppet ant ihud ah ich hit wulle unvalden Yef þu ne cnawest teseolf he seiþ ure 
Laverd neomeþ nu gode yeme þet is yef þu nast hwas spuse þu art þet tu art 
cwen of heovene yef þu art me treowe as spuse ah to beonne yef þu þis havest 
foryeten ant telest herof to lutel wend ut ant ga he seiþ Hwider Ut of þis hehschipe 
of þis muchele menske ant folhe heorde of geat he seiþ Hwet beoþ heorde of geat 
þet beoþ flesches lustes þe stinkeþ ase geat doþ bivoren ure Laverd Yef þu 
havest foryete nu þi wurþfule leafdischipe ga ant folhe þeos geat folhe flesches 
lustes Nu kimeþ þe refter ant lesewe þine tichnes þet is as he seide fed tine 
ehnen wiþ uttotunge þi tunge wiþ chaflunge þine earen wiþ spellunge þi nease 
wiþ smeallunge þi flesch wiþ softe felunge þeos fif wittes he cleopeþ tichnes for 
alswa as of a ticchen þet haveþ swete flesch kimeþ a stinkinde gat oþer a ful bucke 
al riht alswa of a yung swete locunge oþer of a swote herunge oþer of a softe felunge 
waxeþ a stincinde lust ant a ful sunne Hweþer ei totilde ancre fondede eaver þis þe 
beakeþ eaver utward as untohe brid i cage Hweþer þe cat of helle cahte eaver 
towart hire ant lahte wiþ his cleavres hire heorte heved Ye soþes ant droh ut al þe 
bodi efter wiþ clokes of crokede ant kene fondunges ant makede hire to leosen baþe 
Godd ant mon wiþ brad scheome ant sunne ant bireafde hire ed an cleap þe eorþe ant 
ec þe heovene Inoh sari lure To wraþer heale beakede eaver swa ut ancre 
he seiþ o grome ga ut as dude Dyne Jacobes dohter to himmere heile hire to 
wraþer heale þet is to seggen leaf me ant mi cunfort þet is inwiþ þi breoste ant 
ga sech wiþuten þe worldes frakele frovre þe schal endin eaver i sar ant i sorhe Tac 
þerto ant leaf me hwen þe swa is leovere for ne schalt tu nanesweis þes ilke twa 
cunforz min ant te worldes þe joie of þe Hali Gast ant ec flesches frovre habbe 
togederes Cheos nu an of þes twa for þe oþer þu most leten Yef þu ne cnawest teseolf þu feier bimong wummen seiþ ure Laverd 
 þu feier bimong wummen ye nu her do þerto þet schalt ant tu wel wulle elles
hwer beo feier nawt ane bimong wummen ah bimong engles þu mi wurþli spuse 
seiþ ure Laverd schalt tu folhin geat o feld þet beoþ flesches lustes Feld is 
willes breade Schalt tu o þis wise folhi geat yont te feld þe schuldest i þin heorte bur 
biseche me cosses as mi leofmon þet seiþ to me i þet luveboc þet is cusse me mi leofmon wiþ þe coss of his muþ muþene 
swetest þis coss leove sustren is a swetnesse ant a delit of heorte swa unimete 
swete þet euch worldes savur is bitter þertoyeines Ah ure Laverd wiþ þis coss ne 
cusseþ na sawle þe luveþ ei þing buten him ant te ilke þinges for him þe helpeþ him 
to habben Ant tu þenne Godes spuse þet maht heren herbivoren hu sweteliche þi 
spus spekeþ ant cleopeþ þe to him se luveliche þe refter hu he went te lof ant spekeþ 
swiþe grimliche yef þu ut wendest Hald te i þi chambre Ne fed tu nawt wiþuten 
þine gate tichnes ah hald wiþinnen þin hercnunge þi speche ant ti sihþe ant tun 
feaste hare yeten muþ ant ehe ant eare For nawt ha beoþ bilokene inwiþ wah 
oþer wal þe þes yeten openiþ bute ayein Godes sonde ant liveneþ of sawle Over alle þing þenne as Salomon þe leareþ ant ich 
seide feor bivoren i þe frumþe of þis dale mine leove sustren witeþ ower heorte 
þe heorte is wel iloket yef muþ ant ehe ant eare wisliche beon ilokene For heo as 
ich seide þer beoþ þe heorte wardeins ant yef þe wardeins wendeþ ut þe ham biþ 
biwist uvele þis beoþ nu þe þreo wittes þet ich habbe ispeken of Speoke we nu 
scheortliche of þe twa oþre þah nis nawt speche þe muþes wit ah is smechunge 
þah ba beon i muþe 
Smeal of nease is þe feorþe of þe fif wittes Of þis wit seiþ Seint Austin 
 Of smealles he seiþ ne fondi ich nawt mucheles Yef ha beoþ neh o Godes half 
 yef feor me ne recche Ure Laverd þah þurh Ysaie þreateþ ham wiþ helle stench 
þe habbeþ delit her i fleschliche smealles þertoyeines 
ha schulen habben heovenliche smealles þe habbeþ her of irnes swat oþer of heren 
þet ha beoreþ oþer of swati hettren oþer of þicke eir in hire hus ant muhlinde 
þinges stench oþerhwiles ant strong breaþ i nease 
þerof beoþ iwarnet mine leove sustren þet oþerhwile þe feond makeþ sum 
þing to stinken þet ye schulden notien forþi þet he walde þet ye hit schulden 
schunien Oþerhwile þe wiheleare of sum dearne þing þet ye ne mahe nawt iseon 
as dust of dearne sedes makeþ a swote smeal cumen as þah hit were of heovene for 
ye schulden wenen þet Godd for ower hali lif sende ow his elne ant leote wel to ow
seolf ant leapen into prude Smeal þe kimeþ o Godes half frovreþ þe heorte mare 
þen þe nease þeos ant oþre truiles þet he bitruileþ monie schulen beon ibroht to 
nawt wiþ haliweater ant wiþ þe hali rodetaken Hwase þohte hu Godd seolf wes i 
þis wit idervet ha walde þe derf þe rof þuldeliche þolien 
I þe munt of Calvarie þer ure Laverd hongede wes þe cwalmstowe þer leien 
ofte licomes irotet buven eorþe ant stunken swiþe stronge He as he hongede mahte 
habben hare breaþ wiþ al his oþer wa riht amidden his nease 
Alswa as he wes idervet in alle his oþre wittes in his sihþe þa he seh his deore
wurþe moder teares ant Sein Juhanes Ewangeliste ant te oþre Maries ant þa he 
biheold hu his deore deciples fluhen alle from him ant leafden him ane He weop him
seolve þrien wiþ his feire ehnen He þolede al þuldeliche þet me him blindfeallede 
hwen his ehnen weren þus i schendlac iblintfeallet forte yeove þe ancre þe brihte 
sihþe of heovene þah þu þine ehnen for his luve ant i munegunge þe rof blintfealli 
on eorþe to beoren him feolahreadden nis na muche wunder 
Amid þe muþ me gurde him sumcheare inohreaþe as me tobeot his cheken ant 
spitte him o scarne ant an ancre is for a word ut of hire witte Hwen he þolede 
þuldeliche þet te Giws dutten as ha buffeteden him his deorewurþe muþ wiþ hare 
dreori fustes ant tu for þe luve of him ant for þin ahne muchele biheve þi tutelinde 
muþ dute wiþ þine lippen Teke þet he smahte galle on his tunge forte learen ancre 
þet ha ne grucchi neaver mare for na mete ne for na drunch ne beo hit swa unorne 
Yef ha hit mei eoten eote ant þonki Godd yeorne Yef ha ne mei nawt beo sari þet ha 
mot sechen estfulre Ah ear þen þet biddunge areare eani scandle ear deie martir in 
hire meoseise Deaþ me ah forte fleon ase forþ as me mei wiþute sunne ah me schal 
ear deien þen me do eani heaved sunne Ant nis hit muche sunne to makien þet me 
segge Estful is þeos ancre Muchel is þet ha bid Yet is wurse yef me seiþ þet ha 
is grucchilit ant fulitohe dangerus ant erveþ forte paien Were ha imid te world ha 
moste beo sumchearre ipaiet inohreaþe mid leasse ant mid wurse Muchel hofles hit 
is cumen into ancrehus into Godes prisun willes ant waldes to stude of meoseise for
te sechen eise þe rin ant meistrie ant leafdischipe mare þen ha mahte habben inoh
reaþe ihaved i þe worlde þenc ancre hwet tu sohtest þa þu forsoke þe world i 
þi biclusunge Biwepen þine ahne ant oþres sunnen ant forleosen alle þe blissen of 
þis lif forte cluppen blisfulliche þi blisfule leofmon i þe eche lif of heovene O 
seiþ Sein Jeremie O wei
lawei weilawei hu is gold iþeostret Hu is feherest heow biturnd ant forweolewet 
þe Apostle spekeþ to swucche grimliche as o wreaþþe Me hwuch unseli gast 
haveþ swa bimalscret ow þet ye i gast bigunnen ant i flesch wulleþ endin þe 
gastelich lif bigunnen i þe Hali Gast beoþ bicumene al fleschliche al fleschliche i
wurþen lahinde lihte ilatet ane hwile lihte iwordet anoþer luþere iwordet estfule 
ant sarcurne ant grucchildes meanildes ant yet þet wurse is cursildes ant chidildes 
bittre ant attrie wiþ heorte tobollen Bihofde nawt þet swuch were leafdi of castel 
Hoker ant hofles þing is þet a smiret ancre ant ancre biburiet for hwet is ancrehus 
bute hire burinesse ant heo schal beo greattre ibollen leafdiluker leoten of þen a 
leafdi of hames Yef ha makeþ hire wraþ ayeines gult of sunne ha shulde setten hire 
wordes swa efne þet ha ne þunche oversturet ne nawt ilead over skile ah inwardliche 
ant soþliche wiþuten hihþe ant hehschipe in a softe stevene þis is Salomones sahe þet hit limpe to ei of ow Godd ne leve 
neaver Cang dohter iwurþ as mone i wonunge þriveþ as þe cangun se lengre 
se wurse Ye as ye wulleþ waxen ant nawt wenden hindward sikerliche ye moten 
rowen ayein stream wiþ muchel swinc breoken forþ ant gasteliche earmes 
stealewurþliche sturien ant swa ye moten alle For alle we beoþ i þis stream i þe 
worldes wode weater þe bereþ adun monie Sone se we eaver wergiþ ant resteþ us i 
slawþe ure bat geaþ hindward ant we beoþ þe cang dohter þe gaþ woniende þe 
wlecche þe Godd speoweþ as is iwriten herefter þe bigunnen i gast ant i 
flesch endiþ Nai nai ah as Job seiþ þe delveþ efter golthord eaver se he mare 
nahheþ hit se his heortes gleadschipe makeþ him mare lusti ant mare fersch to diggin 
ant delven deoppre ant deoppre aþet he hit finde Ower heorte nis nawt on eorþe for
þi ne þurve ye nawt delven dunewardes ah heoven uppart þe heorte for þet is þe 
uprowunge ayein þis worldes stream driven hire ayeinward to delven þe golthord 
þet up is in heovene Ant hwet is þet delvunge Yeornful sechinde þoht hwer hit beo 
hwuch hit beo hu me hit mahe ifinden þis is þe delvunge Beon bisiliche ant 
yeornfulliche eaver herabuten wiþ anewil yirnunge wiþ heate of hungri heorte 
waden up of unþeawes creopen ut of flesch breoken up over hire astihen up on ow
seolf wiþ heh þoht toward heovene swa muchel þe neodeluker þet ower feble 
tendre flesch heardes ne mei þolien Nu þenne þerayein yeoveþ Godd ower heorte 
i softnesse i swetnesse in alles cunnes meoknesse ant softest eadmodnesse nawt 
nu granin ant peonsin þe refter hehi stevene wreaþen hire unweneliche sinetin hire 
wordes wrenchen aweiward wenden þe schuldre keaste þe heaved swa þet Godd 
heateþ hire ant mon hire scarneþ Nai nai Ripe wordes lates ripe ant werkes bilimpeþ 
to ancre Hwen wordes beoþ eadmodliche ant soþfestliche iseide nawt fulitoheliche 
ne babanliche þenne habbeþ ha burþerne to beo riht understonden Nu is þis al iseid 
þet ye efter Jesu Crist þe me gurde ine muþ ant galle yef to drinken wiþ muþes 
sunne witen ow ant þolieþ sum derf i þet wit as he wes þe rin idervet 
In his eare he hefde þe heovenliche Laverd al þe edwit ant te upbrud al þe scarn 
ant al þe scheome þet eare mahte iheren ant he seiþ bi himseolf us forte learen Ich 
heold me he seiþ stille as dumbe ant deaf deþ þet naveþ nan ondswere þah me 
him misdo oþer missegge þis is þi leofmonnes sahe ant tu seli ancre þe art his 
leove spuse leorne hit yeorne of him þet tu hit cunne ant mahe soþliche seggen 
Nu ich habbe ispeken of ower fowre wittes ant of Godes fowre hu he þurh hise 
frovreþ ow as ofte as ye in ower feleþ eani weane Nu hercniþ of þe fifte þet is 
meast neod elne for þe pine is meast þe rin þet is i felunge ant te licunge alswa 
yef hit swa turneþ 
þe fifte wit is felunge þis ilke an wit is in alle þe oþre ant yont al þe licome ant 
forþi hit is neod to habben best warde Ure Laverd wiste hit wel ant forþi he walde 
meast i þet wit þolien al forte frovrin us yef we þolieþ wa þe rin ant forte wenden 
us frommard te licunge þet flesches lust easkeþ nomeliche i felunge mare þen in 
oþre 
Ure Laverd i þis wit nefde nawt in a stude ah hefde over al pine nawt ane yond al 
his bodi ah hefde yet inwiþ in his seli sawle In hire he felde þe stiche of sari sorhe ant 
sorhful þet dude him sike sare þis stiche wes þreovald þe ase þreo speren smat 
him to þe heorte þe an wes his modres wop ant te oþre Maries þe flowen o teares 
þe oþer þet his ahne deore deciples ne lefden him na mare ne ne heolden for Godd 
forþi þet he ne healp himseolf in his muchele pine ant fluhen alle from him ant 
leafden him as fremede þe þridde wes þet muchele sar ant te ofþunchunge þet he 
hefde inwiþ him of hare forlorenesse þe drohen him to deaþe þet he seh onont ham 
al his swinc forloren þet he swonc on eorþe þeos ilke þreo stichen weren in his 
sawle In his licome euch lim as Seint Austin seiþ þolede sundri pine ant deide yond 
al his bodi as he ear yond al his bodi deaþes swat sweatte Ant her seiþ Sein Beornard 
þet he ne weop nawt ane wiþ ehnen ah dude as wiþ alle his limen For se ful of angoisse wes þet ilke nedswat þet 
lihte of his licome ayein þe angoisuse deaþ þet he schulde þolien þet hit þuhte read 
blod On oþer 
half swa largeliche ant swa swiþe fleaw þet ilke blodi swat of his blisfule bodi þet 
te streames urnen dun to þer eorþe Swuch grure hefde his monliche flesch ayein þe 
derve pinen þet hit schulde drehen þet nes na feorlich wunder for eaver se flesch is 
cwickre se þe reopunge þe rof ant te hurt is sarre A lutel hurt i þe ehe derveþ mare 
þen deþ a muchel i þe hele for þe flesch is deaddre Euch monnes flesch is dead 
flesch ayein þet wes Godes flesch as þet te wes inumen of þe tendre meiden ant 
na þing neaver nes þe rin þet hit adeadede ah eaver wes iliche cwic of þet cwike 
Goddhead þe wunede þe rinne Forþi in his flesch wes þe pine sarre þen eaver eani 
mon in his flesch þolede þet his flesch wes cwic over alle flesches lo hwuc an 
essample A mon for uvel þet he haveþ ne let him nawt blod o þe seke halve ah deþ 
þe hale to heale þe seke Ah in al þe world þe wes o þe fevre nes bimong al mon
cun an hal dale ifunden þe mahte beon ilete blod bute Godes bodi ane þe lette him 
blod o rode nawt o þe earm ane ah dude o fif halve forte healen moncun of þe 
secnesse þet te fif wittes hefden awakenet þus lo þe hale half ant te cwike dale 
droh þet uvele blod ut frommard te unhale ant healde swa þe seke þurh blod is in 
Hali Writ sunne bitacnet þe reisuns hwi beoþ efter sutelliche ischawet Ah þerof 
neomeþ yeme mine leove sustren þet ower deorewurþe spus þe luvewurþe Laverd 
þe Healent of heovene Jesu Godd Godes sune þe wealdent of al þe world þa he 
wes þus ilete blod understondeþ þet dei hwuch wes his diete I þe ilke blodletunge 
se baleful ant se bitter þe ilke þet he bledde fore ne brohten ha him to present ne win 
ne ale ne weater yet þa he seide ant meande as he bledde of þurst o þe rode 
ah duden bitter galle Hwer wes eaver iyeven to eani blodleten se povre pitance Ant 
tah ne gruchede he nawt ah underveng hit eadmodliche forte learen hise Ant yet he 
dude mare us to forbisne dude his deore muþ þerto ant smahte þe rof þah he hit 
notie ne mahte Hwa is þenne efter þis ant ancre hure ant hure þe gruccheþ yef ha 
naveþ nawt oþer mete oþer drunch efter hire eise Ant siker hwase gruccheþ ha 
offreþ yet ure Laverd his luþere pitance as duden þa þe Giws ant is Giwes fere to 
beoden him in his þurst drunch of sur galle His þurst nis bute yirnunge of ure sawle 
heale ant grucchunge of bitter ant of sur heorte is him surre ant bittrure nu þen wes þa 
þe galle Ant tu his deore spuse ne beo þu nawt Giwes make forte birlin him swa ah 
ber him feolahreadden ant drinc wiþ him bliþeliche al þet ti flesch þuncheþ sur 
oþer bitter þet is pine ant wone ant alle meoseises ant he hit wule þe yelden as 
his treowe fere wiþ healewi of heovene 
þus wes Jesu Crist þe almihti Godd in alle his fif wittes derfliche ipinet ant 
nomeliche i þis leaste þet is i felunge for his flesch wes al cwic as is þe tendre 
ehe Ant ye witen þis wit þet is flesches felunge over alle þe oþre Godes honden 
weren ineilet o rode þurh þe ilke neiles ich halsi ow ancres nawt ow ah do oþre 
for hit nis na neod mine leove sustren haldeþ ower honden inwiþ ower þurles 
Hondlunge oþer ei felunge bitweone mon ant ancre is þing swa uncumelich ant dede 
se scheomelich ant se naket sunne to al þe world se eatelich ant se muche scandle þet 
nis na neod to speoken ne writen þertoyeines for al wiþute writunge þet ful is to 
etscene Godd hit wat as me were muche deale leovere þet ich isehe ow alle þreo 
mine leove sustren wummen me leovest hongin on a gibet forte wiþbuhe sunne 
þen ich sehe an of ow yeoven anlepi cos eani mon on eorþe swa as ich meane Ich am 
stille of þet mare Nawt ane monglin honden ah putten hond utward bute hit beo for 
nede is wohunge efter Godes grome ant tollunge of his eorre Hireseolf bihalden hire 
ahne hwite honden deþ hearm moni ancre þe haveþ ham to feire as þeo þe beoþ 
foridlet Ha schulden schrapien euche dei þe eorþe up of hare put þet ha schulen 
rotien in Godd hit wat þet put deþ muche god moni ancre For as Salomon seiþ þeo þe haveþ eaver hire 
deaþ as bivoren hire ehnen þet te put munegeþ yef þet ha þencheþ wel o þe dom 
of Domesdei þer þe engles schule cwakien ant te eche ant te eateliche pinen of helle 
ant over al ant al o Jesu Cristes passiun hu he wes ipinet as is sumdeal iseid in 
alle his fif wittes lihtliche nule ha nawt folhi flesches licunge efter willes lust ne drahen 
in toward hire nan heaved sunne wiþ hire fif wittes þis is nu inoh iseid of þe fif 
wittes þe beoþ ase wardein wiþuten of þe heorte þet sawle lif is inne As we seiden 
þ ruppe on earst þet Salomon seide Nu beoþ Crist have þonc þe twa dalen overcumen Ga we nu 
wiþ his help upo þe þridde 
</td>
<td align=left valign=top>
 
 
 
</td>
<td align=left valign=top>
Mine leove sustren alswa as ye witeþ wel ower wittes utewiþ alswa over 
alle þing lokiþ þet ye beon inwiþ softe ant milde ant eadmode swete ant 
swote iheortet ant þolemode ayein woh of word þet me seiþ ow ant werc 
þet me misdeþ ow leste ye al leosen Ayein bittre ancres Daviþ seiþ þis vers Ich am he seiþ as pellican þe wuneþ 
bi him ane Pellican is a fuhel se weamod ant se wreaþful þet hit sleaþ ofte o grome 
his ahne briddes hwen ha doþ him teone ant þenne sone þe refter hit wurþ swiþe 
sari ant makeþ swiþe muche man ant smit himseolf wiþ his bile þet he sloh ear his 
briddes wiþ ant draheþ blod of his breoste ant wiþ þet blod acwikeþ eft his briddes 
isleine þis fuhel pellican is þe weamode ancre Hire briddes beoþ hire gode werkes 
þet ha sleaþ ofte wiþ bile of scharp wreþþe Ah hwen ha swa haveþ idon do as 
deþ þe pellican ofþunche hit swiþe sone ant wiþ hire ahne bile beaki hire breoste 
þet is wiþ schrift of hire muþ þet ha sunegede wiþ ant sloh hire gode werkes 
drahe þet blod of sunne ut of hire breoste þet is of þe heorte þet sawle lif is inne 
 ant swa schulen eft acwikien hire isleine briddes þet beoþ hire gode werkes Blod 
bitacneþ sunne for alswa as a mon bibled is grislich ant eatelich i monnes ehe alswa is 
þe sunfule bivore Godes ehe On oþer half namon ne mei juggi wel blod ear hit beo 
icolet Alswa is of sunne Hwil þe heorte walleþ inwiþ of wreaþþe nis þer na riht 
dom oþer hwil þe lust is hat toward eani sunne ne maht tu nawt te hwiles deme wel 
hwet hit is ne hwet ter wule cumen of Ah let lust overgan ant hit te wule likin Let þet 
hate acolin as deþ þe wule iuggi blod ant tu schalt demen ariht þe sunne ful ant ladlich 
þet te þuhte feier ant uvel se muchel cumen þe rof yef þu hit hefdest idon hwil þet 
hate leaste þet tu schalt deme wod teseolf þa þu þertoward þohtest þis is of 
euch sunne soþ hwi blod hit bitacneþ ant nomeliche of wreaþþe Wreaþþe hit seiþ hwil hit least ablindeþ 
swa þe heorte þet ha ne mei soþ icnawen Wreaþþe is a forschuppilt as me teleþ i spelles for ha reaveþ 
mon his wit ant changeþ al his chere ant forschuppeþ him from mon into beastes 
cunde Wummon wraþ is wulvene mon wulf oþer liun oþer unicorne Hwil þet 
eaver wreaþþe is i wummone heorte versaili segge hire ures ne 
deþ ha bute þeoteþ Naveþ ha bute as þeo þet is iwent to wulvene i Godes ehnen 
 wulvene stevene in his lihte earen Wreaþþe is a wodschipe 
Wraþ mon nis he wod Hu lokeþ he Hu spekeþ he Hu feareþ his heorte inwiþ 
Hwucche beoþ utewiþ alle hise lates He ne cnaweþ namon Hu is he mon þenne Mon cundelich is milde Sone se he 
leoseþ mildheortnesse he leoseþ monnes cunde ant wreaþþe þe forschuppilt 
forschuppeþ him into beast as ich ear seide Ant hwet yef eni ancre Jesu Cristes 
spuse is forschuppet into wulvene Nis þet muche sorhe Nis þer bute sone forwarpe 
þet ruhe fel abute þe heorte ant wiþ softe sahtnesse makien hire smeþe ant softe as 
is cundeliche wummone hude for wiþ þet wulvene fel na þing þet ha deþ nis Gode 
licwurþe 
Lo her ayeines wreaþþe monie remedies frovren a muche floc ant misliche boten 
Yef me misseiþ þe þench þet tu art eorþe Ne totret me eorþe Ne bispit me eorþe 
þah me dude swa bi þe me dude þe eorþe rihte Yef þu berkest ayein þu art 
hundes cunnes Yef þu stingest ayein þu art neddre cundel ant nawt Cristes spuse 
þench dude he swa Efter alle þe schendfule pinen þet he þolede o þe longe Friniht me leadde 
him ine marhen to hongin o wearitreo ant driven þurh his fowr limen irnene neiles ah 
 na mare þen a schep as þe Hali Writ seiþ cwich ne cweþ he neaver 
þench yet on oþer half hwet is word bute wind To wac ha is istrengþet þet a 
windes puf a word mei afellen ant warpen into sunne ant hwa nule þunche wunder of 
ancre windfeallet On oþer half yetten ne schaweþ ha þet ha is dust ant unstable 
þing þe wiþ a lute wordes wind is anan toblawen þe ilke puf of his muþ yef þu 
hit wurpe under þe hit schulde beore þe uppart toward te blisse of heovene ah nu is 
muche wunder of ure muchele meadschipe Understondeþ þis word Seint Andrew 
mahte þolien þet te hearde rode heve him toward heovene ant luveliche biclupte hire 
Sein Lorenz alswa þolede þet te gridil heve him uppardes wiþ bearninde gleden Seinte 
Stefne þolede þe stanes þet me sende him ant underveng ham gleadliche ant bed for 
ham þe ham senden him wiþ hommen ifalden ant we ne mahe nawt þolien þet te 
wind of a word beore us towart heovene ah beoþ wode ayeines ham þe we schulden 
þonkin as þe ilke þe serviþ us of muche servise þah hit beo hare unþonkes Al þet te unwreaste ant te uvele deþ for uvel al is þe gode to god 
al is his biheve ant timbrunge toward blisse Let him ant þet gleadliche breide þi 
crune þench hu þe hali mon i custe ant blescede þe oþres hond þe 
hefde him ihearmet ant seide se inwardliche cussinde hire yeorne iblescet beo eaver 
þeos hond for ha haveþ itimbret me þe blissen of heovene Ant tu segge alswa bi 
hond þe misdeþ þe ant bi þe muþ alswa þe ewt misseiþ þe iblescet beo þi 
muþ sei for þu makest lome þe rof to timbri mi crune Wel me is for mi god ant 
wa þah for þin uvel for þu dest me freame ant hearmest teseolven Yef ei mon 
oþer wummon misseide oþer misdude ow mine leove sustren swa ye schulden seggen 
Ah nu is muche wunder yef we wel bihaldeþ hu Godes halhen þoleden wunden on 
hare bodi ant we beoþ wode yef a wind blawe a lutel toward us Ant te wind ne 
wundeþ nawt bute þe eir ane for nowþer ne mei þe wind þet is þet word þet 
me seiþ ne wundi þe i þi flesch ne fule þi sawle þah hit puffe upo þe bute þe
seolf hit makie Wel þu maht underyeoten þet ter wes 
lute fur of chearite þet leiteþ al of ure Laverdes luve lute fur wes þer þet a puf 
acwencte for þear as muche fur is hit waxeþ wiþ winde 
Ayein misdede oþer missahe lo her on ende þe beste remedie ant cunneþ þis 
essample A mon þe leie i prisun oþer ahte muche rancun ne o nane wise ne schulde ut 
bute hit were to hongin ear he hefde his rancun fulleliche ipaiet nalde he cunne god 
þonc a mon þe duste uppon him of peonehes a bigurdel forte reimin him wiþ ant 
lesen him of pine þah he wurpe hit ful hearde ayeines his heorte Al þe hurd were 
foryeten for þe gleadnesse O þis ilke wise we beoþ alle i prisun her ant ahen Godd 
greate deattes of sunne forþi we yeiyeþ to him i þe Laverd we seggeþ foryef us ure deattes alswa as we foryeoveþ 
ure deatturs woh þet me deþ us oþer of word oþer of werc þet is ure rancun þet 
we schule reimin us wiþ ant cwitin ure deattes toward ure Laverd þet beoþ ure 
sunnen For wiþute cwitance up of þis prisun nis nan inumen þet nis anan ahonget 
oþer i purgatoire oþer i þe pine of helle Ant ure Laverd seolf seiþ Foryef ant ich foryeove þe as þah he seide þu art endeattet 
toward me swiþe wiþ sunnen ah wult tu god foreward Al þet eaver ei mon misseiþ 
þe oþer misdeþ þe ich wulle neomen onward þe deatte þe þu ahest me Nu 
þenne þah a word culle þe ful hearde upo þe breoste ant as þe þuncheþ on earst 
hurte þin heorte þench as þe prisun walde þe þe oþer hurte sare wiþ þe bigurdel 
ant underveng hit gleadliche forte acwiti þe wiþ ant þonke þe þe hit sent te þah 
Godd ne cunne him neaver þonc of his sonde He hearmeþ him ant freameþ þe yef 
þu hit const þolien For as Daviþ seiþ swiþe wel wiþ alle Godd deþ in his tresor 
þe unwreaste ant te uvele forte hure wiþ ham as me deþ wiþ gersum þeo þe wel 
fehteþ 
Eft upon oþer half pellican þis fuhel haveþ anoþer cunde þet hit is aa leane 
Forþi as ich seide Daviþ eveneþ him þerto in ancre persone in ancre stevene Ich am pellican ilich þe wuneþ bi him 
ane Ant ancre ah þus to seggen ant beon ilich pellican onond þet hit is leane Judiþ bitund inne 
as hit teleþ in hire boc leadde swiþe heard lif feaste ant werede here Judiþ bitund 
inne bitacneþ bitund ancre þe ah to leaden heard lif as dude þe leafdi Judiþ efter hire 
evene nawt ase swin ipund i sti to feattin ant to greatin ayein þe cul of þe axe 
Twa cunnes ancren beoþ þet ure Laverd spekeþ of ant seiþ i þe Godspel of false 
ant of treowe þet is foxes habbeþ 
hare holen ant briddes of heovene habbeþ hare nestes þe foxes beoþ false ancres 
ase fox is beast falsest þeose habbeþ he seiþ holen þe holieþ inward eorþe wiþ 
eorþliche unþeawes ant draheþ into hare hole al þet ha mahen reopen ant rinnen 
þus beoþ gederinde ancres of Godd i þe Godspel to voxes ievenet Fox ec is a frech 
beast ant freotewil mid alle ant te false ancre draheþ into hire hole ant fret ase fox 
deþ baþe ges ant hennen Habbeþ efter þe vox a simple semblant sumchearre ant 
beoþ þah ful of gile Makieþ ham oþre þen ha beoþ ase vox þe is ypocrite Weneþ 
forte gili Godd as ha bidweolieþ simple men ant giliþ meast hamseolven Gealstriþ 
as þe vox deþ ant yelpeþ of hare god hwerse ha durren ant mahen chaffliþ of idel 
ant se swiþe worltliche iwurþeþ þet on ende hare nome stinkeþ as fox þer he geaþ 
forþ For yef ha doþ uvele me seiþ bi ham wurse 
þeos eoden into ancrehus as dude Saul into hole nawt as Daviþ þe gode Ba ha 
wenden into hole Saul ant Daviþ as hit teleþ i Regum ah Saul wende þider in forte 
don his fulþe þe rin as deþ bimong monie sum unseli ancrewent into hole of ancre
hus to bifule þet stude ant don dearnluker þe rin fleschliche fulþen þen ha mahten yef 
ha weren amidde þe worlde For hwa haveþ mare eise to don hire cweadschipes þen 
þe false ancre þus wende Saul into hole to bidon þet stude ah Daviþ wende þider 
in ane forte huden him from Saul þet him heatede ant sohte to sleanne Swa deþ þe 
gode ancre þe Saul þet is þe feond heateþ ant hunteþ efter Ha deþ hire in to 
huden hire from hise kene clokes Ha hud hire in hire hole ba from worltliche men ant 
worltliche sunnen Ant forþi ha is gasteliche Daviþ þet is strong toyein þe feond 
 ant hire leor lufsum to ure Laverdes ehnen for swa muchel seiþ þis word 
 Daviþ on Ebreische ledene þe false ancre is Saul efter þet his nome seiþ For Saul on Ebreisch is misnotunge on Englisch ant te false 
ancre misnoteþ ancre nome ant al þet ha wurcheþ þe gode ancre is Judiþ as we 
ear seiden þet is bitund as heo wes ant alswa as heo dude feasteþ wakeþ swinkeþ 
ant wereþ hearde Ha is of þe briddes þet ure Laverd spekeþ of efter þe voxes þe 
wiþ hare lustes ne holieþ nawt duneward ase doþ þe voxes þet beoþ false 
ancres ah habbeþ on heh ase brid of heovene iset hare nestes þet is hare reste 
Treowe ancres beoþ briddes icleopede for ha leaveþ þe eorþeþet is þe luve of 
alle worltliche þinges ant þurh yirnunge of heorte to heovenliche þinges fleoþ 
uppart toward heovene Ant tah ha fleon hehe wiþ heh lif ant hali haldeþ þah þe 
heaved lah þurh milde eadmodnesse as brid fleonninde buheþ þet heaved leoteþ al 
noht wurþ þet ha wel wurcheþ ant seggeþ as ure Laverd learde alle hise Hwen ye al habbeþ wel i
don he seiþ ure Laverd seggeþ þet ye beoþ unnete þrealles Fleoþ hehe ant 
haldeþ þah þet heaved eaver lahe þe wengen þe uppard beoreþ ham þet beoþ 
gode þeawes þet ha moten sturien into gode werkes as brid hwen hit fleo wule stureþ 
hise wengen þe treowe ancres yetten þe we to briddes eveniþ nawt we þah ah 
deþ Godd ha spreadeþ hare wengen ant makieþ creoiz of hamseolf as brid deþ 
hwen hit fliþ þet is i þoht of heorte ant i bitternesse of flesch beoreþ Godes rode 
þeo briddes fleoþ wel þe habbeþ lutel flesch as þe pellican haveþ ant feole 
fiþeren þe strucion for his muchele flesch ant oþre swucche fuheles makieþ a 
semblant to fleon ant beateþ þe wengen ah þe vet eaver draheþ to þer eorþe 
Alswa fleschlich ancre þe liveþ i flesches lustes ant folheþ hire eise þe hevinesse 
of hire flesch ant flesches unþeawes bineomeþ hire hire fluht ant tah ha makie semblant 
ant muche nurþ wiþ wengen oþres nawt hiren þet is leote of as þah ha fluhe 
ant were an hali ancre Hwase yeorne bihalt lahheþ hire to bismere for hire vet eaver 
as doþ þe strucions þet beoþ hire lustes draheþ to þer eorþe þeos ne beoþ 
nawt ilich þe leane fuhel pellican ne ne fleoþ nawt on heh ah beoþ eorþbriddes ant 
nisteþ on eorþe Ah Godd cleopeþ þe gode ancres briddes of heovene as ich ear 
seide Foxes habbeþ hare holen ant 
briddes of heovene habbeþ hare nestes Treowe ancres beoþ ariht briddes of heovene 
þe fleoþ on heh ant sitteþ singinde murie o þe grene bohes þet is þencheþ 
uppart of þe blisse of heovene þe neaver ne faleweþ ah is aa grene ant sitteþ o þis 
grene singinde murie þet is resteþ ham i þulli þoht ant ase þeo þe singeþ 
habbeþ murhþe of heorte Brid tah oþerhwile forte sechen his mete for þe flesches 
neode lihteþ to þer eorþe Ah hwil hit sit on eorþe hit nis neaver siker ah biwent him 
ofte ant bilokeþ him aa yeornliche abuten alswa þe gode ancre Ne fleo ha neaver se 
hehe ha mot lihten oþerhwiles dun to þer eorþe of hire bodi eoten drinken slepen 
wurchen speoken heren of þet hire neodeþ to of eorþliche þinges Ah þenne as þe 
brid deþ ha mot wel biseon hire bilokin hire on euch half þet ha nohwer ne misneome 
leste ha beo icaht þurh sum of þe deofles grunen oþer ihurt summesweis þe hwil 
ha sit se lahe 
 þeos briddes habbeþ nestes he seiþ ure Laverd Nest is 
heard utewiþ of prikinde þornes inwiþ nesche ant softe swa schal ancre ute
wiþ þolien heard on hire flesch ant prikiende pinen swa wisliche þah ha schal swenche 
þet flesch þet ha mahe seggen wiþ þe Psalmwruhte þet is ich chulle wite mi strengþe Laverd to þine bihove Forþi beo 
flesches pine efter euchanes evene þet nest beo heard wiþuten ant softe ant swete 
þe heorte wiþinnen þeo þe beoþ of bitter oþer of heard heorte ant nesche to hare 
flesch ha makieþ frommard hare nest softe wiþuten ant þorni wiþinnen þis beoþ 
þe weamode ant te estfule ancres bittre wiþinnen as þet swete schulde beon ant 
estfule wiþuten as þet hearde schulde beon þeos i þulli nest mahen habben uvel 
rest hwen ha ham wel biþencheþ for leate ha schulen bringe forþ briddes of swuch 
nest þet beoþ gode werkes þe fleon toward heovene Job cleopeþ nest þe ancre
hus ant seiþ as he were ancre þet is ich chulle deien i mi 
nest beon ase dead þe rin for þet is ancres rihte ant wunien aþet deaþ þe rin 
þet ich nulle neaver slakien hwil þe sawle is i þe buc to drehen heard wiþuten 
alswa as nest is ant softe beo wiþinnen 
Of dumbe beastes leorne wisdom ant lare þe earn deþ in his nest a deorewurþe 
yimstan achate hatte for nan attri þing ne mei þe stan nahhin ne hwil he is i þe 
nest hearmin his briddes þis deorewurþe stan þet is Jesu Crist ase stan treowe ant 
ful of alle mihtes over alle yimstanes he is þe achate þet atter of sunne ne nahhede 
neaver Do him i þi nest þet is i þin heorte þench hwuch pine he þolede on his 
flesch wiþuten hu swote he wes iheortet hu softe wiþinnen ant swa þu schalt 
driven ut euch atter of þin heorte ant bitternesse of þi bodi For i þulli þoht ne beo 
hit neaver se bitter pine þet tu þolie for þe luve of him þe droh mare for þe schal 
þunche þe swote þes stan as ich seide afleieþ attrie þinges Habbe þu þes stan 
inwiþ þi breoste þer Godes nest is Ne þearf þu noht dreden þe attri neddre of 
helle þine briddes þet beoþ þine gode werkes beoþ al sker of his atter 
Hwase ne mei þes yimstan habben ne halden i þe nest of hire heorte lanhure i þe 
nest of hire ancrehus habbe his iliche þet is þe crucifix Bihalde ofte þe ron ant 
cusse þe wundestuden i swote munegunge of þe soþe wunden þe he o þe soþe 
rode þuldeliche þolede Se vorþ se ha mei beo Judiþ þet is libben hearde beon 
cnawen ofte to Godd his muchele godlec toward hire ant hire fawtes toward him 
þet ha him yelt hit uvele Crie him yeorne þe rof mearci ant are ant schrive hire ilome 
þenne is ha Judiþ þe sloh Oloferne For Judiþ on Ebreisch is schrift on Englisch 
þet sleaþ gasteliche þen deovel of helle Forþi seiþ ancre to 
euch preost on alre earst ant schriveþ hire ofte forte beo Judiþ ant slean 
Oloferne þet is þe deofles strengþe For ase muchel seiþ þis nome Oloferne as 
 stinkinde in helle On Ebreische ledene 
Oloferne is þe feond þe makeþ feble ant unstrong feat kealf ant to wilde þet is 
þet flesch þe awildgeþ sone se hit eaver featteþ þurh eise ant þurh este Mi leof is ifeatted he seiþ ure Laverd ant smit me 
wiþ his hele Sone se flesch haveþ his wil hit regibeþ anan ase feat meare ant idel 
þis featte kealf haveþ þe feond strengþe to unstrengen ant buhen toward sunne for 
swa muche seiþ þis nome Oloferne Ah ancre schal beo Judiþ þurh heard lif ant 
þurh soþ schrift ant slean as dude Judiþ þes uvele Oloferne temie ful wel hire 
flesch sone se ha ifeleþ þet hit awilgeþ to swiþe mid feasten mid wecchen wiþ 
here wiþ heard swinc wiþ hearde disceplines wisliche þah ant wearliche þet is in euch 
sacrefise he seiþ ure Laverd offriþ me salt eaver Veaste wecche ant oþre swucche 
as ich nempnede nu beoþ mi sacrefises Salt bitacneþ wisdom for salt yeveþ mete 
smech ant wisdom yeveþ savur al þet we wel wurcheþ Wiþute salt of wisdom 
þuncheþ Godd smechles alle ure deden On oþer half wiþute salt flesch gedereþ 
wurmes stinkeþ swiþe fule ant forroteþ sone Alswa wiþute wisdom flesch as 
wurm forfret hire ant wasteþ hireseolven forfeareþ as þing þe forroteþ ant sleaþ 
hire on ende Ah þulli sacrefise stinkeþ ure Laverd 
þah þe flesch beo ure fa hit is us ihaten þet we halden hit up Wa we moten don 
hit as hit is wel ofte wurþe ah nawt fordon mid alle For hu wac se hit eaver beo 
þenne is hit swa icuplet ant se feste ifeiet to ure deorewurþe gast Godes ahne 
furme þet we mahten sone slean þet an wiþ þet oþer Ant tis is an of þe measte wundres on eorþe þet te heste þing under Godd 
þet is monnes sawle as Seint Austin witneþ schal beo se feste ifeiet to flesch þet 
nis bute fen ant a ful eorþe ant þurh þet ilke limunge luvien hit se swiþe þet ha for
te cwemen hit in his fule cunde geaþ ut of hire hehe heovenliche cunde ant forte 
paien hire wreaþeþ hire Schuppere þe scheop hire efter himseolf þet is king ant 
keiser of eorþe ant of heovene Wunder over wunder ant hokerlich wunder þet se 
unimete lah þing for neh nawt seiþ Seint Austin schal drahen into 
sunne se unimete heh þing ase sawle is þet Seint Awstin cleopeþ 
þet is for neh hest þing wiþute Godd Ah Godd nalde nawt þet ha lupe i prude ne 
wilnede to climben ant feolle as dude Lucifer for he wes bute charge ant teide forþi 
a clot of hevi eorþe to hire as me deþ þe cubbel to þe ku oþer to þe oþer beast þet 
is to recchinde ant renginde abuten þis is þet Job seide Laverd he seiþ þu havest imaket foþer to feþerin wiþ 
þe sawlen þet is þet hevie flesch þet draheþ hire duneward Ah þurh þe 
hehschipe of hire hit schal wurþe ful liht lihtre þen þe wind is ant brihtre þen þe 
sunne yef hit folheþ hire her ne ne draheþ hire to swiþe into hire lahe cunde Leove 
sustren for his luve þet ha is ilich to beoreþ hire menske ne leote ye nawt þe lahe 
flesch meistrin hire to swiþe Ha is her in uncuþþe iput in a prisun bitund in a 
cwalmhus ne nis nawt edscene of hwuch dignete ha is hu heh is hire cunde ne 
hwuch ha schal þunche yet in hire ahne riche þet flesch is her ed hame as eorþe þe 
is in eorþe ant is forþi cointe ant cover As me seiþ þet curre is kene on his ahne 
mixne Ha haveþ to much meistrie weilawei o monie Ah ancre as ich habbe iseid 
ah to beon al gastelich yef ha wule wel fleon as brid þet haveþ lutel flesch ant feole 
fiþeren Nawt ane yet tis ah teke þet ha temeþ wel hire fulitohe flesch ant strengeþ 
ant deþ menske þe wurþfule sawle teke þis ha mot yet þurh hire forbisne ant 
þurh hire hali beoden yeoven strengþe oþre ant uphalden ham þet ha ne fallen i þe 
dunge of sunne Ant forþi Daviþ anan efter þet he haveþ ievenet ancre to pellican 
he eveneþ hire to nihtfuhel þe is under evesunges 
þe nihtfuhel i þe evesunges bitacneþ recluses þe wunieþ forþi under chirche 
evesunges þet ha understonden þet ha ahen to beon of se hali lif þet al Hali Chirche
þet is Cristene folc leonie ant wreoþie upon ham ant heo halden hire up wiþ hare 
lif halinesse ant hare eadie bonen Forþi is ancre ancre icleopet ant under chirche 
iancret as ancre under schipes bord forte halden þet schip þet uþen ant stormes hit 
ne overwarpen Alswa al Hali Chirche þet is schip icleopet schal ancrin o þe ancre 
þet heo hit swa halde þet te deofles puffesþet beoþ temptatiuns ne hit overwarpen 
Euch ancre haveþ þis o foreward ba þurh nome of ancre ant þurh þet ha wuneþ 
under þe chirche to understiprin hire yef ha walde fallen Yef ha brekeþ foreward loki 
hwam ha lihe ant hu continuelement for ha ne stureþ neaver Ancre wununge ant hire 
nome yeieþ eaver þis foreward yet hwen ha slepeþ 
On oþer half þe nihtfuhel fliþ bi niht ant biyet i þeosternesse his fode Alswa 
schal ancre fleon wiþ contemplatiun þet is wiþ heh þoht ant wiþ hali bonen bi 
niht toward heovene ant biyeote bi niht hire sawle fode Bi niht ah ancre to beon 
waker ant bisiliche abuten gastelich biyete Forþi kimeþ anan þe refter Ich wes waker seiþ Daviþ 
in ancre persone ant ilich spearewe under rof ane ich wes waker for 
þet is ancre rihte muchel forte wakien Na þing ne awealdeþ wilde flesch ne ne makeþ hit tomre þen muche wecche 
Wecche is in Hali Writ i feole studen ipreiset Alswa as ye nulleþ nawt fallen into fondunge he seiþ ure Laverd 
 wakieþ ant ibiddeþ ow þet schal don ow stonden Eft he seiþ Eadi is þe ilke þet hwen ure Laverd kimeþ ifint wakiende 
Ant he himseolf sumchearre wakede i beoden al niht Ant 
swa he tahte us wecche nawt ane wiþ his lare ah dude wiþ his dede 
Eahte þinges nomeliche leaþieþ us to wakien eaver i sum god ant beo wurchinde 
þis scheorte lif þis stronge wei ure god þet is se þunne ure sunnen þe beoþ se 
monie deaþ þet we beoþ siker of ant unsiker hwenne þet sterke dom of Domes
dei ant se nearow mid alle þet euch idel word biþ þer ibroht forþ ant idele þohtes 
þe neren ear her ibette Loke nu hwet beo 
of unwreaste willes ant sunfule werkes Yet þe seoveþe þing þe munegeþ us to 
wakien þet is þe sorhe of helle þer bihald þreo þing þe untaleliche pinen þe 
echnesse of euchan þe unimete bitternesse þe eahtuþe þing hu muchel is þe 
mede i þe blisse of heovene world buten ende Hwase wakeþ her wel ane hond
hwile hwase haveþ þeos eahte þing ofte in hire heorte ha wule schaken of hire slep 
of uvel slawþe I þe stille niht hwen me ne siþ nawiht nowþer ne ne hereþ þet lette 
þe bone þe heorte is ofte se schir for na þing nis witnesse of þing þet me þenne 
deþ bute Godes engel þe is i swuch time bisiliche abuten to eggin us to gode For þer 
nis nawt forloren as is bi dei ofte Hercniþ nu leove sustren hu hit is uvel to uppin ant 
hu god þing hit is to heolen goddede ant fleo bi niht as nihtfuhel ant gederin bi 
þeostre þet is i privite ant dearnliche sawle fode þet is Hesteres bone þe cwen wes þe 
King Assuer licwurþe ant icweme Hester on Ebreisch þet is ihud on Englisch 
ant is to understonden þet bone ant oþer goddede þet is idon on hudles is Assuer i
cweme þet is þe king of heovene For Assuer on Ebreisch is eadi on Englisch 
 þet is ure Laverd þe is eadi over alle Daviþ spekeþ to ancre þe wes iwunet in 
hudles wel forte wurchen ant seoþþen o sum wise uppeþ hit ant schaweþ þet is 
 hwi drahest tu ut þin hond ant yet ti riht hond of midde þi bosum on 
ende Riht hond is god werc Bosum is privite ant is as þah he seide þe riht hond 
þet tu heolde ancre i þi bosum þet is þi gode werc þet tu hefdest idon privement 
as þing is dearne i bosum hwi drahest tu hit ut on ende þet is þet 
ti mede endi se sone þi mede þet were endeles yef þi goddede ihole were Hwi 
openest tu hit ant nimest se scheort mede hure þet is agan in an hondhwile þu havest iuppet þi god he seiþ ure 
Laverd witerliche þu havest undervo þi mede Sein Gregoire awundreþ him ant 
seiþ þet men beoþ wode þe trochiþ swa uvele Muchel meadschipe hit is he seiþ don wel ant wilni word þe rof don 
hwerþurh he buþ þe kinedom of heovene ant sullen hit for a windes puf of wordes 
hereword of monnes herunge Forþi mine leove sustren haldeþ ower riht hond in
wiþ ower bosum leste mede endeles neome scheort ende We redeþ in Hali Writ þet 
Moyseses hond Godes prophete sone se he hefde idrahen hire ut of his bosum bisemde 
þe spiteluvel ant þuhte lepruse þurh hwet is bitacnet þet goddede idrahe forþ 
nis nawt ane forloren þurh þet uppinge ah þuncheþ yet eatelich bivore Godes ehe as 
spiteluvel is eatelich bivore monnes sihþe Lo a feorli god word þet te hali Job seiþ I mi bosum he seiþ is al min hope i
halden as þah he seide hwet god se ich do were hit ut of bosum iuppet ant idrahe 
forþ al min hope were edslopen Ah forþi þet ich hit heole ant hude as i bosum ich 
hopie to mede Forþi yef ei deþ eani god ne drahe ha hit nawt utward ne yelpe na
wiht þe rof for wiþ a lutel puf wiþ a wordes wind hit mei beon al toweavet 
Ure Laverd i Johel meaneþ him swiþe of þeo þe forleoseþ ant spilleþ al hare god 
þurh wilnunge of hereword ant seiþ þeos wordes Allas seiþ ure Laverd þeos 
þe schaweþ hire god haveþ bipilet mi fier irend al þe rinde of despuilet hire steort
naket ant iwarpen awei ant te grene bohes beoþ fordruhede ant forwurþen to drue 
hwite rondes þis word is dosc ah neomeþ nu yeme hu ich hit wulle brihtin Fier is 
a cunnes treo þe bereþ swete frut þet me cleopeþ figes þenne is þe fier bipilet 
ant te rinde irend of hwen goddede is iuppet þenne is þe lif ut þenne adeadeþ þe 
treo hwen þe rinde is awei ne nowþer ne bereþ hit frut ne greneþ þe refter i lufsume 
leaves ah druhieþ þe bohes ant wurþeþ hwite rondes to na þing betere þen to 
fures fode þe boh hwen hit adeadeþ hit hwiteþ utewiþ ant adruheþ inwiþ ant 
warpeþ his rinde Alswa goddede þe wule adeadin forwarpeþ his rinde þet is 
unhuleþ him þe rinde þe wriþ hit is þe treoes warde ant wit hit i strengþe ant i 
cwicnesse Alswa þe hulunge is þe goddedes lif ant halt hit i strengþe Ah hwen þe 
rinde is offe þenne as þe boh deþ hwiteþ hit utewiþ þurh worltlich hereword ant 
adruheþ inwiþ ant leoseþ þe swetnesse of Godes grace þe makede hit grene ant lic
wurþe Godd to bihalden For grene over alle heowes frovreþ meast ehnen Hwen 
hit is swa adruhet þenne nis hit to nawt se god as to þe fur of helle for þe earste 
bipilunge hwerof al þis uvel is nis bute of prude Ant nis þis muche reowþe þet te 
fier þe schulde wiþ hire swete frut þet is goddede fede Godd gasteliche þe 
Laverd of heovene schal adruhien rindeles þurh þet hit is unhulet ant wurþen buten 
ende helle fures fode Ant nis ha to unseli þe wiþ þe wurþ of heovene buþ hire helle 
Ure Laverd i þe Godspel seolf eveneþ heoveriche to goldhord þe hwase hit fint 
as he seiþ hudeþ hit Golthord is goddede 
þe is to heovene ievenet for me hit buþ þerwiþ ant þis golthord bute hit beo þe 
betere ihud ant iholen hit is forlore sone For as Sein Gregoire seiþ þe bereþ tresor openliche i wei 
þet is al ful of reaveres ant of þeoves him luste leosen hit ant beon irobbet þis 
world nis bute a wei to heovene oþer to helle ant is al biset of hellene mucheres þe 
robbiþ alle þe golthordes þet ha mahen underyeoten þet mon oþer wummon i þis 
wei openeþ For ase muchel wurþ is as hwase seide ant yeide as he eode Ich beore 
golthord Ich beore golthord Lowr hit her read gold hwit seolver inoh ant deore
wurþe stanes A sapere þe ne bereþ bute sape ant nelden yeiyeþ hehe þet he bereþ 
A riche mercer geaþ forþ al stille Freiniþ hwet itidde of Ezechie þe gode king for
þi þet he schawde þe celles of his aromaz his muchele þinges his deorewurþe 
tresor Nis hit nawt for nawt iwriten i þe hali Godspel of þe þreo kinges þe comen to 
offrin Jesu Crist þe deore þreo lakes þet tet ha walden offrin him ha heolden eaver 
ihud aþet ha comen bivoren him þa earst ha unduden þe presenz þet ha beren For
þi mine leove sustren bi niht as þe nihtfuhel þet ancre is to ievenet beoþ yeorne 
sturiende Niht ich cleopie privite þis niht ye mahen habben euch time of þe dei þet 
al þe god þet ye eaver doþ beo idon as bi niht ant bi þeosternesse ut of monnes ehe 
ut of monnes eare þus i niht beoþ fleonninde ant sechinde ower sawle heovenliche 
fode þenne ne beo ye nawt ane ah beoþ ec Yet is ancre ievenet her to 
spearewe þet is ane under rof as ancre Spearewe is a chiterinde brid chitereþ aa ant 
chirmeþ Ah forþi þet moni ancre haveþ þet ilke unþeaw Daviþ ne eveneþ hire 
nawt to spearewe þe haveþ fere ah deþ to spearewe ane 
 Ich am he seiþ bi ancre as spearewe þet is ane For swa ah ancre hire ane in 
anlich stude as ha is chirmin ant chiterin eaver hire bonen Ant understondeþ leofliche 
mine leove sustren þet ich write of anlich lif forte frovrin ancren ant ow over alle 
Hu god is to beon ane is ba i þe alde lahe ant i þe neowe isutelet For i baþe me i
fint þet Godd his dearne runes ant heovenliche privitez schawde his leoveste freond 
nawt i monne floc ah dude þer ha weren ane bi hamseolven Ant heo hamseolf alswa 
as ofte as ha walden þenchen schirliche of Godd ant makien cleane bonen ant beon in 
heorte gasteliche ihehet toward heovene aa me ifint þet ha fluhen monne sturbunge 
ant wenden bi ham ane ant þer Godd edeawde ham ant schawde himseolf to ham ant 
yef ham hare bonen Forþi þet ich seide þet me ifint tis ba i þe alde testament ant ec 
i þe neowe ich chulle of ba twa schawin forbisne Ysaac þe patriarche forte þenche deopliche sohte anlich stude 
ant wende bi him ane as Genesys teleþ Ant swa he imette wiþ þe eadi Rebecca 
þet is wiþ Godes grace Alswa þe eadi Jacob þa ure Laverd schawde 
him his deorewurþe nebscheft ant yef him his blesceunge ant wende his nome betere 
he wes iflohe men ant wes him al ane Neaver yete i monne floc ne cahte he swuch 
biyete Bi Moysen ant bi Helye Godes deorewurþe freond is sutel ant edscene hwuch 
baret ant hu dredful lif is eaver imong þrung ant hu Godd his privitez schaweþ to 
þeo þe beoþ privement ham ane Me schal leove sustren þeose estoires tellen ow 
for ha weren to longe to writen ham here ant þenne schule ye al þis brihte understonden þe eadi Jeremie seiþ he sit ane ant seiþ þe reisun for
hwi Ure Laverd hefde ifullet him of his 
þreatunge Godes þreatunge is wontreaþe ant weane i licome ant i sawle worlt buten 
ende þe were of þis þreatunge as he wes wel ifullet nere þer nan empti stude i þe 
heorte to underfon fleschliche lahtren Forþi he bed wealle of teares þet ha ne adruhede neaver na mare þen wealle forte 
biwepe slei folc þet is meast al þe world þet is gasteliche islein mid deadliche 
sunnen Ant to þis wop lokiþ nu he bit anlich 
stude þe hali 
prophete forte schawi witerliche þet hwase wule biwepen hire ahne ant oþres sunnen 
as ancre ah to donne ant hwase wule ifinden ed te nearewe domesmon mearci ant 
are a þing þet let him meast is beowiste þet is wununge bimong men ant þet 
swiþest furþreþ hit þet is anlich stude mon oþer wummon eiþer to beon ane Yet 
spekeþ Jeremie of anlich stude mare Me schal sitten 
he seiþ him ane ant beo stille Of þis stilnesse he spekeþ þerbivoren lutel God hit is i silence ikepen Godes grace ant þet me beore Godes 
yeoc anan from his yuheþe ant þenne kimeþ þe refter Hwase swa wule don ha schal sitten ane ant halden hire 
stille ant swa heoven hireseolf buven hireseolven þet is wiþ heh lif hehi toward 
heovene over hire cunde Teke þis hwet oþer god cume of þis anlich sittunge þet 
Jeremie spekeþ of ant of þis seli stilþe kimeþ anan efter Ha wule he seiþ þe swa liveþ ayeines þe 
smitere beode forþ þe cheke ant beo þurhfullet wiþ schentfule wordes Her beoþ 
i þeos word twa eadi þeawes to noti swiþe yeorne þe limpeþ ariht to ancre 
þolemodnesse i þe earre half i þe leatere eadmodnesse of milde ant meoke heorte 
For þolemod is þe þuldeliche abereþ woh þet me him deþ Eadmod is þe þolie 
mei þet me him missegge þeos þe ich habbe inempnet her weren of þe alde 
testament Cume we nu to þe neowe 
Sein Juhan Baptiste bi hwam ure Laverd seide þet bimong wives sunen ne aras neaver herre 
he kenneþ us openliche bi his ahne dede þet anlich stude is baþe siker ant biheve For 
þah þe engel Gabriel hefde his burde ibocket al were he ifullet of þe Hali Gast anan 
inwiþ his moder wombe al were he þurh miracle of baraigne iboren ant in his i
nobr>borenesse unspende his feader tunge into prophecie for al þis ne durste he yet 
wunie bimong men se dredful lif he seh þe rin þah hit nere of nawt elles bute of 
speche ane Ant forþi hwet dude he Yung of yeres fleh awei into wildernesse leste 
he wiþ speche sulde his cleane lif for swa is in his ymne He hefde as hit þuncheþ iherd Ysaie þe meande him ant seide Wumme wa is me he seiþ þe hali prophete for 
ich am a mon of sulede lippen ant seiþ þe acheisun hwervore Ant þet is forþi he seiþ þet ich 
wunie bimong men þe suleþ hare lippen mid misliche spechen Lo hu Godes prophete 
seiþ he wes isulet þurh beowiste bimong monne Swa hit is sikerliche beo neaver se 
briht or metal gold seolver irn stel þet hit ne schal drahe rust of anoþer þet is i
rustet forhwon þet ha longe liggen togedere Forþi fleh Sein Juhan þe feolahschipe 
of fule men leste he were ifulet Ah yet forte schawin us þet me ne mei þe uvele 
fleon bute me fleo þe gode he fleh his hali cun icoren of ure Laverd ant wende into 
anli stude ant wunede i þe wildernesse Ant hwet biyet he þer He biyet þet he wes 
Godes baptiste O þe muchele hehnesse þet he heold i fulluht under hise honden þe 
Laverd of heovene þe halt up al þe world wiþ his anes mihte þer þe Hali Trinite 
 þrumnesse on Englisch schawde hire al to him þe Feader in his stevene þe Hali 
Gast i culvre heow þe Sune in his honden In anlich lif he biyet þreo preminences 
privilegie of preachur merite of martirdom meidenes mede þeos þreo manere men 
habbeþ in heovene wiþ overfullet mede crune upo crune Ant te eadi Juhan in anlich 
stude as he wes alle þeose þreo estaz ofearnede him ane 
Ure leove Leafdi ne leadde ha anlich lif Ne fond te engel hire in anli stude al ane 
Nes ha nowher ute ah wes biloken feste for swa we ifindeþ 
þet is þe engel wende into hire þenne wes heo inne in anli stude hire ane Engel 
to mon i þrung ne edeawede neaver ofte On oþer half þurh þet nowher in Hali Writ 
nis iwriten of hire speche bute fowr siþen as is iseid þe ruppe sutel prufunge hit is 
þet ha wes muchel ane þe heold swa silence 
Hwet seche ich oþer Of Godd ane were inoh forbisne to alle þe wende himseolf 
into anli stude ant feaste þeras he wes ane i wildernesse forte schawin þerbi þet 
bimong monne þrung ne mei nan makien riht penitence þer in anli stude him 
hungrede hit seiþ ancre to frovre þet is meoseise þer he þolede þet te feond 
fondede him feoleweis ah he overcom him alswa forte schawin þet te feond fondeþ 
muchel þeo þe leadeþ anlich lif for onde þet he haveþ to ham Ah he is þer overcumen 
for ure Laverd seolf þer stont bi ham i fehte ant bealdeþ ham hu ha schulen stonden 
strongliche ayein ant yeveþ ham of his strengþe He as Hali Writ seiþ þet na nurþ 
ne þrung of folc ne mahte letten him of his beoden ne desturbin his god he þah no
þeleatere hwen he walde beon i beoden he fleh nawt ane oþre men ah dude yet his 
halie deorewurþe apostles ant wende ane upon hulles us to forbisne þet we schule 
turne bi usseolf ant climben wiþ him on hulles þet is þenchen hehe ant leaven lahe 
under us alle eorþliche þohtes hwiles we beoþ i bonen Pawel ant Antonie Hylariun 
ant Benedict Sincletice ant Sare ant oþre swucche monie men ant wummen baþe 
fondeden witerliche ant underyeten soþliche þe biyete of anlich lif as þeo þe duden 
wiþ Godd al þet ha walden Sein Jerome nu leate seiþ bi himseolven As ofte as ich eaver wes he seiþ bimong 
men ich wende from ham leasse mon þen ich ear wes Forþi seiþ þe wise 
Ecclesiasticus þet is ne 
þunche þe neaver god imong monne floc for þer is eaver sunne Ne seide þe 
stevene to Arsenie of heovene Arseni flih 
men ant tu schalt beon iborhen Ant eft hit com ant seide 
þet is Arseni flih beo stille ant wune studevestliche i sum stude ut of monne 
Nu ye habbeþ iherd mine leove sustren forbisne of þe alde lahe ant ek of þe 
neowe hwi ye ahen anlich lif swiþe to luvien Efter þe forbisnes hereþ nu reisuns hwi 
me ah to fleo þe world eahte ed te leaste Ich ham segge scheortliche neomeþ þe 
betere yeme 
þe forme is sikernesse Yef a wod liun urne yont te strete nalde þe wise bitunen 
hire sone Ant Seinte Peter seiþ þet helle liun rengeþ ant reccheþ eaver abuten forte 
sechen inyong sawle to forswolhen ant bid us beo wakere ant bisie in hali beoden leste 
he us lecche þis is Seinte Petres word þet 
ich ear seide Forþi beoþ ancren wise þe habbeþ wel bitund ham ayein helle liun for
te beo þe sikerure 
þe oþer reisun is þe bere a deore licur a deorewurþe wet as basme is in a 
feble vetles healewi i bruchel gles nalde ha gan ut of þrung bute ha fol were þis bruchele vetles þet is 
wummone flesch þah noþeleatere þe basme þe healewi is meidenhad þet is þe rin 
oþer efter meiþlure chaste cleannesse þis bruchele vetles is bruchel as is 
eani gles For beo hit eanes tobroken ibet ne biþ hit neaver ibet ne hal as hit wes ear 
na mare þene gles Ah yet hit brekeþ mid leasse þen bruchel gles do For gles ne 
tobrekeþ nawt bute sum þing hit rine ant hit onont meiþlure mei leosen his halnesse 
wiþ a stinkinde wil swa vorþ hit mei gan ant leaste se longe Ah þis manere bruche 
mei beon ibet eft ase hal allunge as hit wes eaver halest þurh medecine of schrift ant 
bireowsunge Nu þe preove herof Sein Juhan Ewangeliste nefde he brud ibroht 
ham Nefde he iþoht þa yef Godd nefde ilet him meiþhad to forleosen 
Seoþþen þah nes he meiden neaver þe unhalre ah wes meiden bitaht meiden to 
witene Nu as ich segge þis deorewurþe healewi 
i bruchel vetles is meiþhad ant cleannesse in ower bruchele flesch bruchelure þen eani 
gles þet yef ye weren i worldes þrung wiþ a lutel hurlunge ye mahten al leosen as þe 
wrecches i þe world þe hurliþ togederes ant breokeþ hare vetles ant cleannesse 
schedeþ Forþi ure Laverd cleopeþ þus Leaveþ þe world ant cumeþ to me for þer ye schulen beon i þrung ah 
reste ant peis is in me 
þe þridde reisun of þe worldes fluht is þe biyete of heovene þe heovene is 
swiþe heh Hwase wule biyeoten hit ant areachen þerto hire is lutel inoh forte 
warpen al þe world under hire fotes Forþi alle þe halhen makeden of al þe world as 
a scheomel to hare vet to areache þe heovene þis is Sein Juhanes word Ewangeliste i þe Apocalipse 
 Ich iseh a wummon ischrud mid te sunne ant under hire vet þe mone þe mone 
woneþ ant waxeþ ne nis neaver studevest ant bitacneþ forþi worltliche þinges 
þe beoþ as þe mone eaver i change þes mone mot te wummon halden under hire 
vet þet is worldliche þinges totreoden ant forhohien þe wule heovene areachen 
ant beo þer ischrud mid te soþe sunne 
þe feorþe reisun is preove of noblesce ant of largesce Noble men ant gentile ne 
beoreþ nane packes ne ne feareþ itrusset wiþ trussews ne wiþ purses Hit is 
beggilde riht to beore bagge on bac burgeise to beore purse nawt Godes spuse þe 
is leafdi of heovene Trussen ant purses baggen ant packes beoþ worltliche þinges 
alle eorþliche weolen ant worltliche rentes 
þe fifte resiun is noble men ant wummen makieþ large relef ah hwa mei makie 
largere þen þe oþer þeo þe seiþ wiþ Seinte Peter Laverd forte folhi þe we habbeþ al forleavet Nis þis large 
relef Nis þis muche lave Mine leove sustren kinges ant keisers habbeþ hare liveneþ 
of ower large relef þet ye ileavet habbeþ Laverd forte folhi þe seiþ Seinte Peter 
 we habbeþ al forleavet as þah he seide we wulleþ folhi þe i þe muchele genterise 
of þi largesce þu leafdest to oþre men alle richesces ant makedest of al relef ant lave 
se large We wulleþ folhi þe We wulleþ don alswa leaven al as þu dudest folhi þe 
on eorþe i þet ant in oþerhwet forte folhi þe ec into þe blisse of heovene ant 
yet tear over al folhi þe hwiderward se þu eaver wendest as nane ne mahen bute ane 
meidnes 
þe seste reisun is hwi ye habbeþ þe world iflohen familiarite muche cun
redden forte beo prive wiþ ure Laverd For þus he seiþ bi Osee Ich chulle leade þe he seiþ to his leofmon 
 into anli stude ant ter ich chulle luveliche speoke to þin heorte for me is laþ preasse 
þe seoveþe reisun is forte beo þe brihtre ant brihtluker seon in heovene Godes 
brihte nebscheft for ye beoþ iflohe þe world ant hudeþ ow for hire her Yet terteken 
þet ye beon swifte as þe sunne gleam for ye beoþ wiþ Jesu Crist bitund as i sepulcre 
bibarret as he wes o þe deore rode as is iseid þe ruppe 
þe eahtuþe reisun is to habben cwic bone ant lokiþ yeorne hwervore þe 
eadmode cwen Hester bitacneþ ancre for hire nome seiþ ihud on Englische ledene 
As me ret in hire boc ha wes þe King Assuer over al icweme ant þurh hire bone 
arudde of deaþ al hire folc þe wes to deaþ idemet þis nome Assuer is ispealet 
 eadi as is ear iseid ant bitacneþ Godd eadi over alle He yetteþ Hester þe cwen 
þet is þe treowe ancre þet is riht Hester þet is riht ihud he hereþ ant yetteþ 
hire alle hire benen ant sawveþ þurh ham muche folc Monie schulde beo forloren þe 
beoþ þurh þe ancre benen iborhen as weren þurh Hesteres forhwon þet ha beo 
Hester ant halde hire as heo dude Mardochees dohter Mardoche is ispealet þet is bitterliche totreodinde þene scheomelese 
Scheomeles is þe mon þe seiþ eani untu oþer deþ bivoren ancre Yef eani þah swa 
do ant heo breoke bitterliche his untohe word oþer his fol dede totreode ham ananriht 
wiþ unwurþ tellunge þenne is ha Hester Mardochees dohter bitterliche breokinde 
þene scheomelese Bitterluker ne betere ne mei ha him neaver breoken þen is itaht 
þ ruppe wiþ oþer mid tis vers ant wende inward anan toward hire weovede ant halde 
hire ed hame as Hester þe ihudde Semei i Regum hefde deaþ ofservet ah he 
criede mearci ant Salomon foryef hit him þah þurh swuch a foreward þet he ed 
hame heolde him i Jerusalem as he wunede ant hudde him in his huse yef he ohwider 
wende ut swuch wes þe foreward þet he were eft al ful ant to deaþ idemet He 
þah brec foreward þurh his unselhþe His þrealles edfluhen him ant edbreken him ut 
ant he folhede ham ant wende ut efter ham hwet wult tu mare wes sone forwreiet 
to þe king Salomon ant for þe foreward tobroken wes fordemet to deaþe 
Understondeþ yeorne þis mine leove sustren Semey bitacneþ þe utwarde ancre 
nawt Hester þe ihudde For Semey seiþ þet is herinde on ure ledene 
þet is þe recluse þe haveþ asse earen longe to here feor þet is hercninde efter ut
runes Semeis stude wes Jerusalem þet he schulde in huden him yef he walde libben 
þis word Jerusalem spealeþ sihþe of peis ant bitacneþ ancrehus For þe rinne 
ne þearf ha seon bute peis ane Ne beo neaver Semei þet is þe recluse swa swiþe 
forgult toward te soþe Salomon þet is ure Laverd Halde hire ed hame i Jerusalem 
þet ha nawiht nute of þe worldes baret Salomon yetteþ hire bliþeliche his are ah yef 
ha entremeateþ hire of þinges wiþuten mare þen ha þurfte ant hire heorte beo ute
wiþ þah a clot of eorþe þet is hire licome beo inwiþ þe fowr wahes ha is 
iwend wiþ Semei ut of Jerusalem alswa as he dude efter his þrealles þeos þrealles 
beoþ þe eþele fif wittes þe schulden beon et hame ant servin hare leafdi þenne ha 
serviþ wel þe ancre hare leafdi hwen ha notieþ ham wel in hare sawle neode hwen 
þe ehe is o þe boc oþer o sum oþer god þe eare to Godes word þe muþ in hali bonen 
Yef ha wit ham uvele ant let ham þurh yemeles etfleon hire servise ant folhi ham utwart 
wiþ hire heorte as hit bitimeþ eaver meast þet gan þe wittes ut þe heorte geaþ ut 
efter ha brekeþ Salomon foreward wiþ þe unseli Semey ant is to deaþ idemet 
Forþi mine leove sustren ne beo ye nawt Semey ah beoþ Hester þe ihudde 
ant ye schule beon ihehet i þe blisse of heovene For þe nome of Hester ne seiþ nawt 
ane þet is nawt ane ihud ah deþ þerteken þet is i folc ihehet Ant swa wes Hester as hire nome cwiddeþ ihehet to cwen 
of a povre meiden I þis word Hester beoþ hudunge ant hehnesse ifeiet togederes 
ant nawt ane hehnesse ah hehnesse over folc forte schawin witerliche þet teo þe 
hudeþ ham ariht in hare ancrehus ha schulen beon in heovene over oþres cunnes 
folc wurþliche ihehet Ba Hesteres nome ant hire hehunge pruvieþ þet ich segge On 
oþer half understondeþ ye beoþ i Jerusalem Ye beoþ iflohe to chirche griþ For nis 
ower nan þet nere sumchearre Godes þeof Me weiteþ ow þet wite ye ful yeorne 
 wiþuten as me deþ þeoves þe beoþ ibroke to chirche Haldeþ ow feaste inne 
Nawt te bodi ane for þet is þe unwurþest ah ower fif wittes ant te heorte over al ant 
al þer þe sawle lif is For beo ha bitrept utewiþ nis þer bute leade forþ toward te 
gealforke þet is þe wearitreo of helle Beoþ ofdred of euch mon alswa as þe 
þeof is leste he drahe ow utwart þet is biswike wiþ sunne ant weiti forte 
warpen upon ow his cleches Bisecheþ yeornliche Godd as þeof ibroke to chirche 
þet he wite ant wardi ow wiþ alle þe ow weitiþ Chiteriþ ower beoden aa as spearewe 
deþ þet is ane for þis an word is iseid of anlich lif of anlich stude þer me mei 
beon Hester ihud ut of þe world ant do betere þen i þrung euch gastelich biyete 
Forþi eveneþ Daviþ ancre to pellican þet leat anlich lif ant to spearewe ane 
Spearewe haveþ yet a cunde þet is biheve ancre þah me hit heatie þet is þe 
fallinde uvel For muche neod is þet ancre of hali lif ant of heh habbe fallinde uvel þet 
uvel ne segge ich nawt þet me swa nempneþ ah fallinde uvel ich cleopie licomes 
secnesse oþer temptatiuns of flesches fondunges hwerþurh hire þunche þet ha falle 
duneward of hali hehnesse Ha walde awilgin elles oþer to wel leoten of hireseolven 
ant swa to noht iwurþen þe flesch walde awilgin ant bicumen to fulitohen toward 
hire leafdi yef hit nere ibeaten ant makie sec þe sawle yef secnesse hit ne 
temede wiþ uvel oþer wiþ sunne 
þe licome ne þe gast yef hare nowþer nere sec as hit timeþ seldene orhel 
walde awakenin þet is þe measte dredfule secnesse of alle Yef Godd fondeþ ancre 
wiþ ei uvel utewiþ oþer þe feonde inwiþ wiþ gasteliche unþeawes ase prude 
wreaþþe onde oþer wiþ flesches lustes ha haveþ þet fallinde uvel þet me seiþ is 
spearewe uvel Godd hit wule forþi þet ha beo eaver eadmod ant wiþ lah haldunge of 
hireseolven falle to þer eorþe leste ha falle i prude 
Nu we hurteþ leove sustren to þe feorþe dale þet ich seide schulde beon of feole 
fondunges for þer beoþ uttre ant inre ant eiþer monivalde Salve ich bihet to teachen 
toyeines ham ant bote ant hu hwase haveþ ham mei gederin of þis dale cunfort ant 
frovre toyeines ham alle þet ich þurh þe lare of þe Hali Gast mote halden foreward 
he hit yetti me þurh ower bonen 
</td>
<td align=left valign=top>
 
 
 
 
 
 
</td>
<td align=left valign=top>
Ne wene nan of heh lif þet ha ne beo itemptet mare beoþ þe gode þe
beoþ iclumben hehe itemptet þen þe wake ant þet is reisun For se 
þe hul is herre se þe wind is mare þe ron Se þe hul is herre of hali lif 
ant of heh se þe feondes puffes þe windes of fondunges beoþ strengre 
þ ron ant mare Yef ei ancre is þe ne veleþ nane fondunges swiþe drede i þet 
puint þet ha beo overmuchel ant overswiþe ifondet For swa Sein Gregoire 
seiþ Sec mon haveþ 
twa estaz swiþe dredfule þet an is hwen he ne feleþ nawt his ahne secnesse ant 
forþi ne secheþ nawt leche ne lechecreft ne easkeþ namon read ant asteorveþ 
ferliche ear me least wene þis is þe ancre þe nat nawt hwet is fondunge To 
þeos spekeþ þe engel i þe Apocalipse þu seist þe nis neod na 
medecine ah þu art blind iheortet ne ne sist nawt hu þu art povre ant naket of 
halinesse ant gastelich wrecche þet oþer dredfule estat þet te seke haveþ is al 
frommard þis þet is hwen he feleþ se muchel angoise þet he ne mei þolien 
þet me hondli his sar ne þet me him heale þis is sum ancre þe feleþ se swiþe 
hire fondunges ant is se sare ofdred þet na gastelich cunfort ne mei hire gleadien 
ne makien to understonden þet ha mahe ant schule þurh ham þe betere beon i
borhen Ne teleþ hit i þe Godspel þet te Hali Gast leadde ure Laverd seolf into 
anlich stude to leaden anlich lif forte beon itemptet of þe unwine of helle Ah his 
temptatiun þe ne mahte sunegin wes ane wiþuten 
Understondeþ þenne on alre earst leove sustren þet twa cunne temptatiuns 
twa cunne fondunges beoþ uttre ant inre ant ba beoþ feolevalde Uttre 
fondunge is hwerof kimeþ licunge oþer mislicunge wiþuten oþer wiþinnen 
Mislicunge wiþuten ase secnesse meoseise scheome unhap ant euch licomlich 
derf þet te flesch eileþ Wiþinnen heorte sar grome ant wreaþþe alswa 
onont þet ha is pine Licunge wiþuten licomes heale mete drunch claþ inoh 
ant euch flesches eise onont swucche þinges Licunge wiþinnen as sum fals 
gleadschipe oþer of monne hereword oþer yef me is iluvet mare þen anoþer 
mare iolhnet mare idon god oþer menske þis dale of þis temptatiun þet is 
uttre icleopet is swikelure þen þe oþer half Ba beoþ a temptatiun ant eiþer 
wiþinnen ant wiþuten baþe of hire twa dalen Ah ha is uttre icleopet for ha is 
eaver oþer i þing wiþuten oþer of þing wiþuten ant te uttre þing is þe 
fondunge þeos fondunge kimeþ oþerhwile of Godd of mon oþerhwiles Of 
Godd as of freondes deaþ secnesse oþer on ham oþer o þeseolven poverte 
mishapnunge ant oþre swucche heale alswa ant eise 
Of mon as mislich woh oþer of word oþer of werc o þe oþer o þine 
alswa hereword oþer goddede þeos cumeþ alswa of Godd ah nawt as doþ 
þe oþre wiþuten euch middel Ah wiþ alle he fondeþ mon hu he him drede ant 
luvie Inre fondunges beoþ misliche unþeawes oþer lust towart ham oþer þohtes 
swikele þe þuncheþ þah gode þeos inre fondunge kimeþ of þe feond of þe 
world of ure flesch oþerhwile To þe uttre temptatiun is neod patience þet 
is þolemodnesse To þe inre is neod wisdom ant gastelich strengþe We schulen 
nu speoken of þe uttre ant teachen þeo þe habbeþ hire hu ha mahen wiþ Godes 
grace ifinde remedie þet is elne ayeines hire to frovrin hamseolven Eadi is ant seli þe haveþ 
i temptatiun þolemodnesse for hwen ha is ipruvet hit seiþ ha schal beon i
crunet mid te crune of lif þe Godd haveþ bihaten his leove icorene Hwen ha 
is ipruvet hit seiþ Wel is hit iseid for alswa pruveþ Godd his leove i
corene as þe goltsmiþ fondeþ þet gold i þe fure þet false gold forwurþeþ 
þ rin þet gode kimeþ ut brihtre Secnesse is a brune hat forte þolien ah na 
þing ne clenseþ gold as hit deþ þe sawle 
Secnesse þet Godd send nawt þet sum lecheþ þurh hire ahne dusischipe 
 deþ þeose six þinges i wescheþ þe sunnen þe beoþ ear iwrahte ii 
wardeþ toyein þeo þe weren towardes iii pruveþ pacience iiii halt in 
eadmodnesse v muchleþ þe mede vi eveneþ to martir þene þolemode 
þus is secnesse sawlene heale salve of hire wunden scheld þet ha ne kecche 
ma as Godd siþ þet ha schulde yef secnesse hit ne lette Secnesse makeþ mon 
to understonden hwet he is to cnawen himseolven ant as god meister beat 
forte leorni wel hu mihti is Godd hu frakel is þe worldes blisse Secnesse is þi 
goldsmiþ þe i þe blisse of heovene overguldeþ þi crune Se þe secnesse is 
mare se þe goltsmiþ is bisgre ant se hit lengre least se he brihteþ hire swiþere 
to beo martirs evening þurh a hwilinde wa Hwet is mare grace to þeo þe hefde 
ofearnet þe pinen of helle world abuten ende Nalde me tellen him alre monne 
dusegest þe forseke a buffet for a speres wunde a nelde pricchunge for an 
bihefdunge a beatunge for an hongunge on helle wearitreo aa on ecnesse Godd 
hit wat leove sustren al þe wa of þis world is ievenet to helle alre leaste pine 
Al nis bute balplohe Al nis nawt swa muchel as is a lutel deawes drope toyeines 
þe brade sea ant alle worldes weattres þe mei þenne edstearten þet ilke grisliche 
wa þe eateliche pinen þurh secnesse þet ageaþ þurh ei uvel þet her is seliliche 
mei ha seggen 
On oþer half leorniþ monivalde frovren ayein þe uttre fondunge þe kimeþ 
of monnes uvel for þeos þe ich habbe iseid of is of Godes sonde Hwase 
eaver misseiþ þe oþer misdeþ þe nim yeme ant understond þet he is þi vile 
þe lorimers habbeþ ant fileþ al þi rust awei ant ti ruhe of sunne For he fret 
himseolven weilawei as þe file deþ ah he makeþ smeþe ant brihteþ þi sawle 
On oþer wise þench hwaseeaver hearmeþ þe oþer eni wa deþ þe scheome 
grome teone he is Godes yerde For swa he seiþ þurh Sein Juhanes muþ i þe 
Apocalipse Ne beat he nan bute hwamse he 
luveþ ant halt for his dohter namare þen þu waldest beaten a fremede child 
þah hit al gulte Ah nawt ne leote he wel of þet is Godes yerde for as þe feader 
hwen he haveþ inoh ibeaten his child ant haveþ hit ituht wel warpeþ þe 
yerde i þe fur for ha nis noht namare alswa þe Feder of heovene hwen he 
haveþ ibeaten wiþ an unwreast mon oþer an unwrest wummon his leove child 
for his god he warpeþ þe yerde þet is þe unwreste into þe fur of helle 
Forþi he seiþ elleshwer þet is min is 
þe wrake ich chulle yelden as þah he seide ne wreoke ye nawt owseolven 
ne grucchi ye ne wearien hwen me gulteþ wiþ ow ah þencheþ anan þet he is 
ower feadres yerde ant þet he wule yelden him yerde servise Ant nis þet child 
fulitohen þet scratleþ ayein ant bit upo þe yerde þet deboneire child hwen 
hit is ibeaten yef þe feader hat hit hit cusseþ þe yerde ant ye don alswa 
mine leove sustren For swa hat ower feader þet ye cussen nawt wiþ muþ ah 
wiþ luve of heorte þeo þe he ow wiþ beateþ þis is Godes heste þet him is muchel leovre þen þet tu eote gruttene bred 
oþer weredest hearde here luvieþ ower vamen he seiþ ant doþ god yef ye 
mahen to þeo þet ow weorriþ Yef ye elles ne mahen biddeþ yeorne for þeo 
þet ow eni eil doþ oþer misseggeþ Ant te Apostle leareþ ne yelde ye neaver 
uvel for uvel ah doþ god eaver ayein uvel as dude ure Laverd seolf ant alle his 
hali halhen Yef ye þus haldeþ Godes heaste þenne beo ye his hende child ant 
cusseþ þe yerde þe he haveþ ow wiþ iþorschen Nu seiþ oþerhwile sum 
 his sawle oþer hiren ich chulle wel luvien his bodi o nane wise Ah þet 
nis nawt to seggen þe sawle ant te licome nis bute a mon ant ba ham tit a dom 
Wult tu dealen o twa þe Godd haveþ to an isompnet He forbeot hit ant seiþ Ne wurþe nan se wod þet he todeale 
þe þing þe Godd haveþ iveiet 
þencheþ yet þisses weis þet child yef hit spurneþ o sum þing oþer hurteþ 
me beat þet hit hurte on ant þet child is wel ipaiet foryeteþ al his hurt ant 
stilleþ hise teares Forþi frovriþ owseolven Godd schal o Domesdei don as þah he seide Dohter hurte þes 
þe Dude he þe spurnen i wreaþþe oþer in heorte sar i scheome oþer in eani 
teone Loke dohter loke he seiþ hu he hit schal abuggen Ant þer ye schule 
seon bunkin him wiþ þes deofles betles þet wa biþ him þes lives Ye schulen 
beo wel ipaiet þe rof for ower wil ant Godes wil schal swa beon iveiet þet ye 
schulen wullen al þet he eaver wule ant he al þet ye wulleþ 
Over alle oþre þohtes in alle ower passiuns þencheþ eaver inwardliche up
Godes pinen þet te worldes wealdent walde for his þrealles þolien swucche 
schendlakes hokeres buffez spatlunge blindfeallunge þornene crununge þet 
set him i þe heaved swa þet te blodi strundes striken adun ant leaveden dun to 
þer eorþe his swete bodi ibunden naket to þe hearde piler ant ibeate swa þet 
tet deorewurþe blod ron on euche halve þet attri drunch þet me him yef þa 
him þurste o rode hare heafde sturunge upon him þa heo on hokerunge gredden 
se lude Lo her þe healde oþre Lo hu he healeþ nu ant helpeþ himseolven 
Turneþ þe ruppe þer ich spec hu he wes ipinet in alle his fif wittes ant eveneþ al 
ower wa secnesse ant oþerhwet woh of word oþer of werc ant al þet mon mei 
þolien to þet tet he þolede ant ye schulen lihtliche iseon hu lutel hit reacheþ 
nomeliche yef ye þencheþ þet he wes al ladles ant þet he droh al þis nawt for 
himseolven for he ne agulte neaver Yef ye þolieþ wa ye habbeþ wurse ofservet 
ant al þet ye þolieþ al is for owseolven 
Gaþ nu þenne gleadluker bi strong wei ant bi swincful toward te muchele 
feaste of heovene þeras ower gleade freond ower cume ikepeþ þenne dusie 
worldes men gaþ bi grene wei toward te wearitreo ant te deaþ of helle Betere is 
ga sec to heovene þen hal to helle to murhþe wiþ meoseise þen to wa wiþ eise Nawt forþi witerliche wrecche worltliche men buggeþ deorre 
helle þen ye doþ þe heovene A þing to soþe wite ye a misword þet ye 
þolieþ a deies longunge a secnesse of a stunde yef me chapede ed ow an of 
þeos o Domesdei þet is þe mede þe ariseþ þe rof ye hit nalden sullen 
for al þe world of golde For þet schal beon ower song bivoren ure Laverd 
þet is wel is us for þe dahes þet tu lahedest us wiþ oþer monne wohes ant 
wel is us nu Laverd for þe ilke yeres þet we weren seke in ant sehen sar ant 
sorhe Euch worltlich wa hit is Godes sonde Heh monnes messager me schal 
hehliche undervon ant makien him glead chere nomeliche yef he is prive wiþ 
his laverd Ant hwa wes mare prive wiþ þe king of heovene hwil he her wunede 
þen wes þes sondesmon þet is worldes weane þe ne com neaver from him 
aþet his lives ende þes messager hwet teleþ he ow He frovreþ ow o þis 
wise Godd as he luvede me he send me to his leove freond Mi cume ant mi 
wununge þah hit þunche attri hit is halwende Nere þet þing grislich hwas 
schadewe ye ne mahte nawt wiþuten hurt felen Hwet walde ye seggen bi þet 
eisfule wiht þet hit of come Wite ye to soþe þet al þe wa of þis world nis bute 
schadewe of þe wa of helle Ich am þe schadewe seiþ þes messager þet is 
worldes weane nedlunge ye moten oþer undervo me oþer þet grisliche wa 
þet ich am of schadewe Hwase underveþ me gleadliche ant makeþ me feier 
chere mi laverd send hire word þet ha is cwite of þet þing þet ich am of 
schadewe þus spekeþ Godes messager Forþi seiþ Sein Jame Alle blisse 
haldeþ hit to fallen i misliche of þeose fondunges þe uttre beoþ ihaten Ant 
Seint Pawel Alle þe ilke fondunges þe we beoþ nu i
beaten wiþ þuncheþ wop nawt wunne ah ha wendeþ efterward to weole ant 
to eche blisse 
þe inre fondunge is twavalt alswa as is þe uttre For þe uttre is adversite 
ant prosperte ant þeos cundleþ þe inre mislicunge in adversite ant i prosperite 
licunge þe limpeþ to sunne þis ich segge forþi þet sum licunge is ant sum 
mislicunge þe ofearneþ muche mede as licunge i Godes luve ant mislicunge for 
sunne Nu as ich segge þe inre fondunge is twavald fleschlich ant gastelich 
Fleschlich as of leccherie of glutunie of slawþe Gastelich as of prude of 
onde ant of wreaþþe alswa of yiscunge þus beoþ þe inre fondunges þe 
seoven heaved sunnen ant hare fule cundles Flesches fondunge mei beon ievenet 
to fotwunde Gastelich fondunge þet is mare dred of mei beon for þe peril i
cleopet breostwunde Ah us þuncheþ greattre flesliche temptatiuns forþi þet 
heo beoþ eþfele þe oþre þah we habben ham ofte nute we hit nawt ant 
beoþ þah greate ant grisliche i Godes ehe ant beoþ muchel forþi to drede þe 
mare For þe oþre þe me feleþ wel secheþ leche ant salve þe gasteliche hurtes 
ne þuncheþ nawt sare ne ne salviþ ham wiþ schrift ne wiþ penitence ant draheþ 
to eche deaþ ear me least wene 
Hali men ant wummen beoþ of alle fondunges swiþest ofte itemptet ant ham 
to goder heale For þurh þe feht toyeines ham ha biyeoteþ þe blisfule kempene 
crune Lo þah hu ha meaneþ ham i Jeremie 
þet is Ure wiþeriwines swiftre þen earnes upo þe hulles ha clumben efter 
us ant þer fuhten wiþ us ant yet i þe wildernesse ha spieden us to sleanne Ure 
wiþeriwines beoþ þreo þe feond þe worlt ure ahne flesch as ich ear seide 
Lihtliche ne mei me nawt oþerhwile icnawen hwuch of þeos þreo him weorreþ 
for euch helpeþ oþer þah þe feond proprement eggeþ to atternesse as to prude 
to overhohe to onde ant to wreaþþe ant to hare attri cundles þe herefter beoþ 
inempnet þe flesch sput proprement toward swetnesse eise ant softnesse þe 
world bit mon yiscin worldes weole ant wurþschipe ant oþre swucche give
gaven þe bidweolieþ cang men to luvien a schadewe þeos wiþeriwines hit 
seiþ folhiþ us on hulles ant weitiþ i wildernesse hu ha us mahen hearmin 
Hul þet is heh lif þer þe deofles asawz ofte beoþ strengest Wildernesse is 
anlich lif of ancre wununge For alswa as i wildernes beoþ alle wilde beastes ant 
nulleþ nawt þolien monne nahunge ah fleoþ hwen ha heom ihereþ alswa 
schulen ancres over alle oþre wummen beo wilde o þisse wise ant þenne beoþ 
ha over oþre leove to ure Laverd ant swetest him þuncheþ ham For of all flesches 
is wilde deores flesch leovest ant swetest 
Bi þis wildernesse wende ure Laverdes folc as Exode teleþ toward te eadi 
lond of Jerusalem þet he ham hefde bihaten Ant ye mine leove sustren wendeþ 
bi þe ilke wei toward te hehe Jerusalem þe kinedom þet he haveþ bihaten his i
corene Gaþ þah ful warliche for i þis wildernesse beoþ uvele beastes monie 
liun of prude neddre of attri onde unicorne of wreaþþe beore of dead slawþe 
vox of yisceunge suhe of yivernesse scorpiun wiþ þe teil of stinginde leccherie 
 þet is galnesse Her beoþ nu o rawe itald þe seoven heaved sunnen 
þe Liun of prude haveþ swiþe monie hwelpes ant ich chulle nempni summe þet is hwase let wel of ei þing þet ha deþ oþer seiþ oþer 
haveþ wlite oþer wit god acointance oþer word mare þen anoþer cun oþer 
meistrie ant hire wil forþre Ant hwet is wlite wurþ her Gold ring i suhe nease 
 acointance i religiun Wa deþ hit ofte Al is þe let eawiht wel 
of ant walde habben word þe rof ant is wel ipaiet yef ha is ipreiset mispaiet yef 
ha nis itald swuch as ha walde Anoþer is þet is þe þuncheþ 
hokerlich of ei þing þet ha siþ bi oþer oþer hereþ ant forhoheþ chastiement 
oþer ei lahres lare þe þridde hwelp is þe makeþ hire betere þen 
ha is þe feorþe is þe nimeþ mare on hond þen ha mei overcumen 
oþer entremeteþ hire of þing þet to hire ne falleþ oþer is to overtrusti upo 
Godes grace oþer on hireseolven to bald upon ei mon þet is fleschlich as heo 
is ant mei beon itemptet þe fifte hwelp hatte inobedience nawt ane þe ne 
buheþ ah þe oþer grucchinde deþ oþer targeþ to longe þet child þe ne 
buheþ ealdren underling his prelat paroschien his preost meiden hire dame 
euch lahre his herre þe seste is loquacite þe fedeþ þis hwelp þe is of muche 
speche yelpeþ demeþ oþre liheþ oþerhwile gabbeþ upbreideþ chideþ 
fikeleþ stureþ lahtre þe seoveþe is blasphemie þis hwelpes nurrice is þe 
swereþ greate aþes oþer bitterliche curseþ oþer misseiþ bi Godd oþer bi his 
halhen for ei þing þet he þoleþ siþ oþer hereþ þe eahtuþe is inpatience 
þis hwelp fet þe nis þolemod ayein alle wohes ant in alle uveles þe niheþe 
is contumace ant þis fet hwase is anewil i þing þet ha haveþ undernume to 
donne beo hit god beo hit uvel þet na wisure read ne mei bringen hire ut of 
hire riote þe teoheþe is þet is strif to overcumen þet te oþer 
þunche underneoþen awarpen ant cravant ant heo meistre of þe mot ant crenge 
ase champiun þe haveþ biyete þe place I þis unþeaw is upbrud ant edwitunge 
of al þet uvel þet ha mei bi þe oþer ofþenchen ant eaver se hit biteþ bittrure 
se hire likeþ betere þah hit were of þing þe wes bivore yare amendet Her
imong beoþ oþerhwiles nawt ane bittre wordes ah beoþ fule stinkinde 
scheomelese ant schentfule sumchearre mid great sware monie ant prude wordes 
wiþ warinesses ant bileasunges Herto falleþ evenunge of hamseolf of hare 
cun of sahe oþer of dede þis is among nunnen ant gaþ wiþ swuch muþ 
seoþþen ear schrift ham habbe iweschen to herie Godd wiþ loftsong oþer 
biddeþ him privee bonen Me þinges amansede nuten ha þet hare song ant hare 
bonen to Godd stinkeþ fulre to him ant to alle his halhen þen ei rotet dogge 
þe ealleofte hwelp is ifed wiþ supersticiuns wiþ semblanz ant wiþ sines as 
beoren on heh þet heaved crenge wiþ swire lokin o siden bihalden on hokere 
winche mid ehe binde seode mid te muþ wiþ hond oþer wiþ heaved makie 
scuter signe warpe schonke over schench sitten oþer gan stif as ha istaket were 
luve lokin o mon speoken as an innocent ant wlispin for þen anes Herto falleþ 
of veil of heaved claþ of euch oþer claþ to overgart acemunge oþer in 
heowunge oþer i pinchunge gurdles ant gurdunge o dameiseles wise scleaterunge 
mid smirles fule fluþrunges heowin her litien leor pinchen bruhen oþer bencin 
ham uppart wiþ wete fingres Monie oþre þer beoþ þe cumeþ of weole of 
wunne of heh cun of feier claþ of wit of wlite of strengþe Of heh lif waxeþ 
prude ant of hali þeawes Monie ma hwelpes þen ich habbe inempnet haveþ 
þe liun of prude Ah abute þeose studieþ wel swiþe for ich ga lihtliche over ne 
do bute nempni ham Ah ye eaver ihwer se ich ga swiþere vorþ leaveþ þer 
lengest for þer ich feþeri on a word tene oþer tweolve Hwaseeaver haveþ 
eani unþeaw of þeo þe ich her nempnede oþer ham iliche ha haveþ prude 
sikerliche huseeaver hire curtel beo ischapet oþer iheowet Heo is þe liunes 
make þet ich habbe ispeken of ant fet hire wode hwelpes inwiþ hire breoste 
þe Neddre of attri onde haveþ seove hwelpes þis cundel 
bret hwase nis icnawen goddede ah teleþ lutel þe rof oþer foryet mid alle 
Goddede ich segge nawt ane þet mon deþ him ah þet Godd deþ him oþer 
haveþ idon him oþer him oþer hire mare þen ha understont yef ha hire 
wel biþohte Of þis unþeaw me nimeþ to lutel yeme ant is þah of alle an 
laþest Godd ant meast ayein his grace þe oþer cundel is 
þet is heatunge oþer great heorte þe bret hit i breoste al is attri to Godd þet 
he eaver wurcheþ þe þridde cundel is ofþunchunge of oþres god þe feorþe 
gleadschipe of his uvel þe fifte wreiunge þe seste bacbitunge þe seoveþe 
upbrud oþer scarnunge þe eahtuþe is þet is misortrowunge bi 
mon oþer bi wummon wiþuten witer tacne þenchen þis semblant ha makeþ 
þis ha seiþ oþer deþ me forte gremien hokerin oþer hearmin ant þet 
hwen þe oþer neaver þiderward ne þencheþ Herto falleþ falsdom þet 
Godd forbeot swiþe as þenchen oþer seggen ye ne luveþ ha me nawt Herof 
ha wreide me Lo nu ha speokeþ of me þe twa þe þreo oþer þe ma þe 
sitteþ togederes Swuch ha is ant swuch ant for uvel ha hit dude I þulli þoht 
we beoþ ofte bichearret for ofte is god þet þuncheþ uvel ant forþi beoþ al 
dei monnes domes false Herto limpeþ alswa luþere neowe fundles ant leasunges 
ladliche þurh niþ ant þurh onde þe niheþe cundel is sawunge of unsibsumnesse 
of wreaþþe ant of descorde þeo þe saweþ þis deofles sed ha is of Godd 
amanset þe teoheþe is luþer stilþe þe deofles silence þet te an nule for onde 
speoken o þe oþer ant þis spece is alswa cundel of wreaþþe for hare teames 
beoþ imengt ofte togederes Hwer as ei of þeos wes þer wes þe cundel 
oþer þe alde moder of þe attri neddre of onde 
þe Unicorne of wreaþþe þe bereþ on his nease þe þorn þet he asneaseþ 
wiþ al þet he areacheþ haveþ six hwelpes þe earste is chast oþer strif þe 
oþer is wodschipe Bihald te ehnen ant te neb hwen wod wreaþþe is imunt 
Bihald hire contenemenz loke on hire lates hercne hu þe muþ geaþ ant tu maht 
demen hire wel ut of hire witte þe þridde is schentful upbrud þe feorþe is 
wariunge þe fifte is dunt þe seste is wil þet him uvel tidde oþer on him
seolf oþer on his freond oþer on his ahte þe seoveþe hwelp is don for 
wreaþþe mis oþer leaven wel to don forgan mete oþer drunch wreoken hire 
wiþ teares yef ha elles ne mei ant wiþ weariunges hire heaved spillen o grome 
oþer on oþer wise hearmin hire i sawle ant i bodi baþe þeos is homicide ant 
morþre of hireseolven 
þe Beore of hevi slawþe haveþ þeose hwelpes is þe forme þet is 
wlech heorte unlust to eni þing þe schulde leitin al o lei i luve of ure 
Laverd þe oþer is þet is to povre heorte ant to earh mid alle 
ei heh þing to underneomen in hope of Godes help ant i trust on his grace nawt 
of hire strengþe þe þridde is þis haveþ hwase wurcheþ 
god ant deþ hit tah mid a dead ant mid an hevi heorte þe feorþe is ydelnesse 
hwase stut mid alle þe fifte is heorte grucchunge þe seste is a dead sorhe for 
lure of ei worltlich þing oþer for eni unþonc bute for sunne ane þe seoveþe 
is yemelesschipe oþer to seggen oþer to don oþer to biseon bivoren oþer to 
þenchen efter oþer to miswiten eni þing þet ha haveþ to yemen þe eahtuþe 
is unhope þis leaste beore hwelp is grimmest of alle for hit tocheoweþ ant 
tofret Godes milde milce ant his muchele mearci ant his unimete grace 
þe Vox of yisceunge haveþ þeose hwelpes triccherie ant gile þeofþe 
reaflac wite ant herrure strengþe false witnesse oþer aþ dearne symonie gavel 
oker festschipe prinschipe of yeove oþer of lane þis is icluht heorte unþeaw 
Gode laþest þe yef us al himseolven monslaht oþerhwile þis unþeaw is 
to vox for moni reisun ievenet Twa ich chulle seggen Muche gile is i vox ant 
swa is i yisceunge of worltlich biyete Anoþer þe vox awurieþ al a floc þah he 
ne mahe buten an frechliche swolhen Alswa yisceþ a yiscere þet tet moni þusent 
mahten bi flutten ah þah his heorte berste ne mei he bruken on himseolf bute a 
monnes dale Al þet mon wilneþ mare oþer wummon þen ha mei rihtliche 
leade þet lif bi euch efter þet ha is al is yisceunge ant rote of deadlich 
sunne þet is riht religiun þet euch efter his stat borhi ed tis frakele world se 
lutel se ha least mei of mete of claþ of ahte of alle hire þinges Notiþ þet ich 
segge euch efter his stat for þet word is ifeþeret Ye mote makien þet 
wite ye i moni word muche strengþe þenchen longe þerabuten ant bi þet 
ilke an word understonden monie þe limpeþ þerto For yef ich schulde writen 
al hwenne come ich to ende 
þe Suhe of yivernesse haveþ gris þus inempnet to earliche hatte þet an 
þet oþer to esteliche þet þridde to frechliche þet feorþe hatte to muche 
þet fifte to ofte I drunch mare þen i mete beoþ þeos gris iferhet Ich speoke 
scheortliche of ham for nam ich nawt ofdred mine leove sustren leste ye ham 
feden 
þe Scorpiun of leccherie þet is of galnesse haveþ swucche cundles 
þet in a wel itohe muþ hare summes nome ne sit nawt forte nempnin for þe 
nome ane mahte hurten alle wel itohene earen ant sulen cleane heorten þeo 
þah me mei nempnin wel hwas nomen me icnaweþ wel ant beoþ mare 
hearm is to monie al to cuþe horedom eawbruche meiþlure ant incest 
þet is bituhe sibbe fleschliche oþer gasteliche þet is o feole idealet ful wil to 
þet fulþe wiþ skiles yettunge helpen oþre þiderward beo weote ant witnesse 
þ rof hunti þe refter wiþ wohunge wiþ toggunge oþer wiþ eni tollunge wiþ 
gigge lahtre hore ehe eanie lihte lates wiþ yeove wiþ tollinde word oþer wiþ 
luvespeche cos unhende grapunge þet mei beon heaved sunne luvie tide oþer 
stude forte cumen i swuch keast ant oþre foreridles þe me mot nede forbuhen 
þe i þe muchele fulþe nule fenniliche fallen As Seint Austin seiþ þet is hwase wule hire inwit witen hal ant fere ha mot fleon þe 
foreridles þe weren iwunet ofte to openin þe inyong ant leoten in sunne Ich 
ne dear nempnin þe uncundeliche cundles of þis deofles scorpiun attri iteilet 
Ah sari mei ha beon þe bute fere oþer wiþ haveþ swa ifed cundel of hire 
galnesse þet ich ne mei speoken of for scheome ne ne dear for drede leste sum 
leorni mare uvel þen ha con ant beo þe rof itemptet Ah þenche on hire ahne 
aweariede fundles in hire galnesse for hu se hit eaver is icwenct wakinde ant 
willes wiþ flesches licunge bute ane i wedlac hit geaþ to deadlich sunne I 
yuheþe me deþ wundres Culche hit i schrift ut utterliche as ha hit dude þe 
feleþ hire schuldi oþer ha is idemet þurh þet fule brune cwench to þet eche 
brune of helle þe scorpiunes cundel þe ha bret in hire bosum schake hit ut 
wiþ schrift ant slea wiþ deadbote Ye þe of swucches nute nawt ne þurve ye 
nawt wundrin ow ne þenchen hwet ich meane ah yeldeþ graces Godd þet ye 
swuch uncleannesse nabbeþ ifondet ant habbeþ reowþe of ham þe i swuch 
beoþ ifallen 
Inoh is etscene hwi ich habbe ievenet prude to liun onde to neddre ant of þeo 
alle þe oþre wiþute þis leaste þet is hwi galnesse beo to scorpiun ievenet 
Ah lo her þe skile þe rof sutel ant etscene scorpiun is a cunnes wurm þe haveþ 
neb as me seiþ sumdeal ilich wummon ant neddre is bihinden makeþ 
feier semblant ant fikeþ mid te heaved ant stingeþ mid te teile þis is leccherie 
þis is þe deofles beast þet he leat to chepinge ant to euch gederunge ant chepeþ 
forte sullen ant biswikeþ monie þurh þet ha ne bihaldeþ nawt bute þe feire 
neb oþer þet feire heaved þet heaved is þe biginnunge of galnesse sunne ant 
te licunge hwil hit least þe þuncheþ swiþe swote þe teil þet is þe ende 
þ rof is sar ofþunchunge ant stingeþ her wiþ atter of bitter bireowsunge ant of 
deadbote Ant seliliche mahen ha seggen þe þe teil swuch ifindeþ for þet 
atter ageaþ ah yef hit ne suheþ her þe teil ant te attri ende is þe eche pine of 
helle Ant nis he fol chapmon þe hwen he wule buggen hors oþer oxe yef he 
nule bihalden bute þet heaved ane Forþi hwen þe deovel beodeþ forþ þis 
beast beot hit to sullen ant bit ti sawle þervore he hut eaver þe teil ant 
schaweþ forþ þe heaved Ah þu ga al abuten ant schaw þe ende forþ mid al 
hu þe teil stingeþ ant swiþe flih þerfrommard ear þu beo iattret 
þus mine leove sustren i þe wildernesse þer ye gaþ in wiþ Godes folc 
toward Jerusalemes lond þet is þe riche of heovene beoþ þulliche beastes 
þulliche wurmes Ne nat ich na sunne þet ne mei beon ilead oþer to an of ham 
seovene oþer to hare streones Unsteaþelvest bileave ayein Godes lare nis hit 
te spece of prude inobedience Herto falleþ sygaldren false teolunges lefunge 
swefne o nore ant on alle wicchecreftes Neomunge of husel in eani heaved 
sunne oþer ei oþer sacrement nis hit te spece of prude þet ich cleopede yef me wat hwuch sunne hit is Yef me hit nat nawt þenne is hit 
yemeles under accidie þet ich slawþe cleopede þe ne warneþ oþer of his 
uvel oþer of his biyete nis hit slaw yemeles oþer attri onde Teoheþi mis 
edhalden cwide fundles oþer lane oþer þerwiþ misfearen nis hit spece of 
yisceunge ant anes cunnes þeofþe Edhalden oþres hure over his rihte terme 
nis hit strong reaflac hwase yelden hit mei þe is under yisceunge Yef me 
yemeþ wurse ei þing ileanet oþer bitaht to witene þen he wene þe ah hit 
nis hit oþer triccherie oþer yemeles of slawþe Alswa is dusi heast oþer folliche 
ipliht trowþe longe beon unbischpet falsliche gan to schrift oþer to longe 
abiden ne teache godchild ne þeos ant alle þulliche 
beoþ ilead to slawþe þet is þe feorþe moder of þe seove sunnen þe 
dronc drunch oþer ei þing dude hwerþurh na child ne schulde beon on hire i
streonet oþer þet istreonede schulde forwurþen nis þis strong monslaht of 
galnesse awakenet Alle sunnen sunderliche bi hare nomeliche nomen ne mahte 
namon rikenin ah i þeo þe ich habbe iseid alle oþre beoþ bilokene Ant nis 
ich wene namon þe ne mei understonden him of his sunne nomeliche under sum 
of þe ilke imeane þe beoþ her iwritene Of þeose seove beastes ant of hare 
streones i wildernesse of anlich lif is iseid herto þe alle þe forþfearinde 
fondiþ to fordonne þe liun of prude sleaþ alle þe prude alle þe beoþ hehe 
ant overhohe iheortet þe attri neddre þe ontfule ant te luþere iþonket 
wreaþfule þe unicorne alswa of þe oþre o rawe To Godd ha beoþ isleine ah 
ha libbeþ to þe feond ant beoþ alle in his hond ant serviþ him in his curt euch 
of þe meoster þe him to falleþ 
þe prude beoþ his bemeres draheþ wind inward wiþ worltlich hereword 
ant eft wiþ idel yelp puffeþ hit utward as þe bemeres doþ makieþ noise ant 
lud dream to schawin hare orhel Ah yef ha wel þohten of Godes bemeres of þe 
englene bemen þe schulen o fowr half þe world bivore þe grurefule dom grisliche 
blawen Ariseþ deade Ariseþ Cumeþ to Drihtines dom forte beon idemet 
þear na prud bemere ne schal beon iborhen yef ha þohten þis wel ha walden 
inohreaþe i þe deofles servise dimluker bemin Of þeose bemeres seiþ Jeremie Of þe 
wind drahinde in for luve of hereword seiþ Jeremie as ich seide 
Summe juglurs beoþ þe ne cunnen servin of nan oþer gleo bute makien cheres 
wrenche þe muþ mis schulen wiþ ehnen Of þis meoster serviþ þe unseli 
ontfule i þe deofles curt to bringen o lahtre hare ondfule laverd Yef ei seiþ wel 
oþer deþ wel ne mahen ha nanes weis lokin þider wiþ riht ehe of god heorte 
ah winkiþ o þet half ant bihaldeþ o luft yef þer is eawt to edwiten oþer ladliche 
þiderward schuleþ mid eiþer Hwen ha ihereþ þet god skleatteþ þe earen 
adun ah þe lust ayein þet uvel is eaver wid open þenne he wrencheþ þe 
muþ hwen he turneþ god to uvel ant yef hit is sumdel uvel þurh mare lastunge 
wrencheþ hit to wurse þeos beoþ forecwidderes hare ahne prophetes þeos 
bodieþ bivoren hu þe eateliche deoflen schulen yet ageasten ham wiþ hare 
grennunge ant hu ha schulen hamseolf grennin ant nivelin ant makien sur semblant 
for þe muchele angoise i þe pine of helle Ah forþi ha beoþ þe leasse to meanen 
þet ha bivorenhond leorniþ hare meoster to makien grim chere 
þe wreaþfule bivore þe feond skirmeþ mid cnives ant is his cnif warpere 
ant pleieþ mid sweordes bereþ ham bi þe scharp ord upon his tunge Sweord 
ant cnif eiþer beoþ scharpe ant keorvinde word þet he warpeþ from him ant 
skirmeþ toward oþre ant he bodeþ hu þe deoflen schulen pleien wiþ him mid 
hare scharpe eawles skirmi wiþ him abuten ant dusten ase pilcheclut euch to
ward oþer ant wiþ helle sweordes asneasen him þurhut þet beoþ kene ant 
eateliche ant keorvinde pinen 
þe slawe liþ ant slepeþ o þe deofles bearm as his deore deorling ant te 
deovel leiþ his tutel dun to his eare ant tuteleþ him al þet he wule For swa hit is 
sikerliche to hwamse is idel of god meaþeleþ þe feond yeorne ant te idele 
underveþ luveliche his lare Idel ant yemeles is þes deofles bearnes slep ah he 
schal o Domesdei grimliche abreiden wiþ þe dredfule dream of þe englene 
bemen ant in helle wontreaþe echeliche wakien 
þe yiscere is his eskibah feareþ abuten esken ant bisiliche stureþ him to 
rukelin togederes muchele ant monie ruken blaweþ þe rin ant blent himseolf 
peaþereþ ant makeþ þe rin figures of augrim as þes rikeneres doþ þe habbeþ 
muche to rikenin þis is al þe canges blisse ant te feond bihalt tis gomen ant 
laheþ þet he bersteþ Wel understont euch wis mon þet gold ba ant seolver 
ant euch eorþlich ahte nis bute eorþe ant esken þe ablendeþ euch mon þe ham 
in blaweþ þet is þe bolheþ him þurh ham in heorte prude Ant al þet he 
rukeleþ ant gedereþ togederes ant eþalt of ei þing þet nis bute esken mare þen 
hit neodeþ schal in helle wurþen him tadden ant neddren Ant ba as Ysaie 
seiþ schulen beon of wurmes his cuvertur ant his hwitel þe nalde þer
wiþ neodfule feden ne schruden 
þe yivere glutun is þe feondes manciple ah he stikeþ eaver i celer oþer i 
cuchene His heorte is i þe dissches his þoht al i þe neppes his lif i þe tunne 
his sawle i þe crohhe Kimeþ bivoren his laverd bismuddet ant bismulret a disch 
in his an hond a scale in his oþer Meaþeleþ mis wordes wigleþ as fordrunke 
mon þe haveþ imunt to fallen bihalt his greate wombe ant te deovel lahheþ 
þeose þreatiþ þus Godd þurh Ysaie Mine men schulen eoten ant ow schal eaver hungrin ant ye schule beon 
feondes fode world buten ende Yef þe kealchecuppe wallinde bres to drinken 
yeot in his wide þrote þet he swelte inwiþ Ayein an yef him twa þullich is 
Godes dom ayein yivere ant druncwile i þe Apocalipse 
þe lecchurs i þe deofles curt habbeþ riht hare ahne nome for i þes muchele 
curz þeo me cleopeþ lecchurs þe habbeþ swa forlore scheome þet heom nis 
nawiht of scheome ah secheþ hu ha mahen meast vilainie wurchen þe lecchur 
i þe deofles curt bifuleþ himseolven fulliche ant his feolahes alle stinkeþ of 
þet fulþe ant paieþ wel his laverd wiþ þet stinkinde breaþ betere þen he schulde 
wiþ eani swote rechles Hu he stinke to Godd i þe engel hit 
schawde þe heold his nease þa þer com þe prude lecchur ridinde ant nawt for 
þet rotede lich þet he healp þe hali earmite to biburien Of alle oþre þenne 
habbeþ þeos þe fuleste meoster i þe feondes curt þe swa bidoþ hamseolven 
Ant he schal bidon ham pinin ham wiþ eche stench i þe put of helle 
Nu ye habbeþ ane dale iherd mine leove sustren of þeo þe me cleopeþ þe 
seove modersunnen ant of hare teames ant of hwucche meosters þes ilke men 
serviþ i þe feondes curt þe habbeþ iwivet o þeose seoven haggen ant hwi ha 
beoþ swiþe to heatien ant to schunien Ye beoþ ful feor from ham ure Laverd 
beo iþoncket Ah þet fule breaþ of þis leaste unþeaw þet is of leccherie 
 stinkeþ se swiþe feor for þe feond hit saweþ ant toblaweþ over al þet ich 
am sumdel ofdred leste hit leape sumchearre into ower heortes nease Stench 
stiheþ uppart ant ye beoþ hehe iclumben þer þe wind is muchel of stronge 
temptatiuns Ure Laverd yeove ow strengþe wel to wiþstonden 
Sum weneþ þet ha schule stronglukest beon ifondet i þe forme tweofmoneþ 
þet ha bigon ancre lif ant i þe oþer þe refter Ant hwen ha efter feole yer feleþ 
ham stronge wundreþ hire swiþe ant is ofdred leste Godd habbe hire al 
forwarpen Nai nawt nis hit swa I þe forme yeres nis bute balplohe to monie 
men of ordre Ah neomeþ yeme hu hit feareþ bi a forbisne Hwen a wis mon 
neowliche haveþ wif ilead ham he nimeþ yeme al softeliche of hire maneres 
þah he seo bi hire þet him mispaieþ he let yet iwurþen makeþ hire feire 
chere ant is umben euches weis þet ha him luvie inwardliche in hire heorte 
Hwen he understont wel þet hire luve is treoweliche toward him ifestnet þenne 
mei he sikerliche chastien hire openliche of hire unþeawes þet he ear forber as 
he ham nawt nuste Makeþ him swiþe sturne ant went te grimme toþ to forte 
fondin yetten yef he mahte hire luve toward him unfestnin Alest hwen he 
understont þet ha is al wel ituht ne for þing þet he deþ hire ne luveþ him þe 
leasse ah mare ant mare yef ha mei from deie to deie þenne schaweþ he 
hire þet he hire luveþ sweteliche ant deþ al þet ha wule as þeo þet he wel i
cnaweþ þenne is al þet wa iwurþe to wunne Yef Jesu Crist ower spus deþ 
alswa bi ow mine leove sustren ne þunche ow neaver wunder I þe frumþe nis 
þer buten olhnunge forte drahen in luve Ah sone se he eaver understont þet he 
beo wel acointet he wule forbeoren ow leasse Efter þe spreove on ende þenne 
is þe muchele joie Al o þis ilke wise þa he walde his folc leaden ut of þeowdom 
ut of Pharaones hond ut of Egypte he dude for ham al þet ha walden miracles 
feole ant feire druhede þe Reade Sea ant makede ham freo wei þurh hire ant 
þer ha eoden drufot adrencte Pharaon ant hare fan alle I þe desert forþre þa 
he hefde ilead ham feor i þe wildernesse he lette ham þolien wa inoh hunger 
þurst ant muche swinc ant weorren muchele ant monie On ende he yef ham 
reste ant alle weole ant wunne al hare heorte wil ant flesches eise ant este þus ure Laverd speareþ on earst þe yunge ant 
te feble ant draheþ ham ut of þis world swoteliche ant wiþ liste Sone se he 
siþ ham heardin he let weorre awakenin ant teacheþ ham to fehten ant weane to 
þolien On ende efter long swinc he yeveþ ham swote reste her ich segge i 
þis world ear ha cumen to heovene Ant þuncheþ þenne swa god þe reste 
efter þe swinc þe muchele eise efter þe muchele meoseise þuncheþ se swote 
Nu beoþ i þe Sawter under þe twa temptatiuns þet ich ear seide þet beoþ 
þe uttre ant te inre þe temeþ alle þe oþre fowr dalen todealet þus fondunge 
liht ant dearne fondunge liht ant openlich fondunge strong ant dearne fondunge 
strong ant openlich as is þer understonden Of fondunge liht ant dearne seiþ Job þeose wordes Lutle dropen þurliþ 
þe flint þe ofte falleþ þe ron ant lihte dearne fondunges þe me nis war of 
falsiþ a treowe heorte Of þe lihte openliche bi hwam he seiþ alswa nis nawt se muche dute Of strong temptatiun þet is þah dearne 
is ec þet Job meaneþ þet is mine fan weitiþ me wiþ triccherie ant wiþ treisun ant ha 
strengden upo me ant nes hwa me hulpe Wa schal cumen on þe ant tu ne schalt witen hweonne Of 
þe feorþe fondunge þet is strong ant openlich he makeþ his man of his 
fan þe hali Job ant seiþ þet is ha þreasten in upo me as þah þe wal were tobroken ant te yeten 
opene þe forme ant te þridde fondunge of þeose fowre beoþ al meast under 
þe inre þe oþer ant te feorþe falleþ under þe uttre ant beoþ al meast 
fleschliche ant eþ forþi to felen þe oþre twa beoþ gasteliche of gasteliche 
unþeawes ant beoþ ihud ofte ant dearne hwen ha derveþ meast ant beoþ muche 
forþi þe mare to dreden Moni þet ne weneþ nawt bret in hire breoste sum 
liunes hwelp sum neddre cundel þe forfret þe sawle of hwucche Osee seiþ þet is Unholde forfreten þe 
strengþe of his sawle ant he hit nawt nuste Yet is meast dred of hwen þe sweoke 
of helle eggeþ to a þing þet þuncheþ swiþe god mid alle ant is þah sawle 
bone ant wei to deadlich sunne Swa he deþ as ofte as he ne mei wiþ open uvel 
cuþen his strengþe Na he seiþ ne mei ich nawt makien þeos to sungin 
þurh yivernesse ant ich chulle as þe wreastleare wrenchen hire þiderward as 
ha meast dreaieþ ant warpen hire o þet half ant breiden ferliche adun ear ha 
least wene ant eggeþ hire toward se muchel abstinence þet ha is þe unstrengre 
i Godes servise ant to leaden se heard lif ant pinin swa þet licome þet te sawle 
asteorve He bihalt anoþer þet he ne mei nanesweis makien luþere iþoncket 
se luveful ant se reowþful is hire heorte Ich chulle makien hire he seiþ to 
reowþful mid alle Ich schal don hire se muchel þet ha schal luvien ahte þenchen 
leasse of Godd ant leosen hire fame ant put þenne a þulli þonc in hire softe 
heorte Seinte Marie naveþ þe mon oþer þe wummon meoseise ant na mon 
nule don ham nawt Me walde me yef ich bede ant swa ich mahte helpen ham ant 
don on ham ealmesse bringeþ hire on to gederin ant yeoven al earst to povre 
forþre to oþer freond aleast makien feaste ant wurþen al worldlich forschuppet 
of ancre to husewif of halle Godd wat swuch feaste makeþ sum hore Weneþ 
þet ha wel do as dusie ant adotede doþ hire to understonden flatriþ hire of 
freolec herieþ ant heoveþ up þe ealmesse þet ha deþ hu wide ha is icnawen 
Ant heo let wel of ant leapeþ in orhel Sum seiþ inohreaþe þet ha gedereþ 
hord swa þet hire hus mei ant heo ba beon irobbet Reowþe over reowþe 
þus þe traitre of helle makeþ him treowe readesmon Ne leve ye him neaver 
Daviþ cleopeþ him briht schininde deovel ant Seinte 
Pawel þet is engel of liht For swuch ofte he makeþ him 
ant schaweþ him to monie Na sihþe þet ye seoþ ne i swefne ne waken ne telle 
ye bute dweole for nis hit bute his gile He haveþ wise men of hali ant of heh lif 
ofte swa bichearret as þe þet he com to i wummone liche i þe wildernesse 
seide ha wes igan o dweole ant weop as meoseise þing efter herbearhe Ant te 
oþer hali mon þet he makede ileven þet he wes engel bi his feader þet he wes 
þe deovel ant makede him to slean his feader swa ofte þerbivoren he heafde 
iseid him eaver soþ forte biswiken him sariliche on ende Alswa of þe hali 
mon þet he makede cumen ham forte dealen his feader feh to neodfule ant to 
povre se longe þet he deadliche sunegede o wummon ant swa feol into unhope 
ant deide in heaved sunne Of mon þe spekeþ wiþ ow þulliche talen hereþ hu 
ye schulen witen ow wiþ þes deofles wiltes þet he ow ne bichearre 
Sum of ow sumchearre he makede to leven þet hit were fikelunge yef ha speke 
feire ant yef ha eadmodliche meande hire neode yef ha þonckede mon of his 
goddede ant wes mare overhohe forte acwenchen chearite þen rihtwisnesse 
Sum he is umben to makien se swiþe fleon monne frovre þet ha falleþ i deadlich 
sar þet is accidie oþer into deop þoht swa þet ha dotie Sum heateþ swa 
sunne þet ha haveþ overhohe of oþre þe falleþ þe schulde wepen for hire 
ant sare dreden for a swuch onont hireseolven ant seggen as þe hali mon þe 
seac ant weop ant seide þa me him talde þe fal of an of his breþren Weilawei strongliche wes he itemptet ear he swa feolle As he feol 
todei ich mei quoþ he alswa fallen tomarhen 
Nu mine leove sustren monie temptatiuns ich habbe ow inempnet under þe 
seove sunnen nawt þah þe þusentfald þet me is wiþ itemptet Ne mahte 
 ich wene ham namon nomeliche nempnin Ah i þeo þe beoþ iseid alle 
beoþ bilokene Lut beoþ i þis world oþer nan mid alle þet ne beo wiþ hare 
sum oþerhwile itemptet He haveþ se monie buistes ful of his letuaires þe 
luþere leche of helle þe forsakeþ an he beot anoþer forþ ananriht þe 
þridde þe feorþe ant swa eaver forþ aþet he cume o swuch þet me on ende 
undervo Ant he þenne wiþ þet birleþ him ilome þencheþ her of þe tale of 
his ampoiles Hereþ nu as ich bihet ayein alle fondunges moni cunne frovre ant 
wiþ Godes grace þe refter þe salve 
Siker beo of fondunge hwase eaver stont in heh lif ant þis is þe earste 
frovre For eaver se herre tur se haveþ mare windes Ye beoþ tur owseolven 
mine leove sustren ah ne drede ye nawt hwil ye beoþ se treoweliche ant se feste 
ilimet wiþ lim of anred luve euch of ow to oþer For na deofles puf ne þurve 
ye dreden bute þet lim falsi þet is to seggen bute luve bitweonen ow þurh þe 
feond wursi Sone se ei unlimeþ hire ha biþ sone iswipt forþ bute yef þe 
oþre halden hire ha biþ sone ikeast adun as þe lowse stan is from þe tures cop 
into þe deope dich of sum suti sunne 
Nu anoþer elne muchel ah to frovrin ow hwen ye beoþ itemptet þe tur nis 
nawt asailit ne castel ne cite hwen ha beoþ iwunnen Alswa þe helle weorrur 
ne asaileþ nan wiþ fondunge þe he haveþ in his hond ah deþ þeo þe he naveþ 
nawt Forþi leove sustren hwase nis nawt asailet ha mei sare beon ofdred 
leste ha beo biwunnen 
þe þridde cunfort is þet ure Laverd seolf i þe teacheþ us to 
bidden þet is Laverd Feader ne suffre 
þu nawt þe feond þet he leade us allunge into fondunge Lo neomeþ yeme 
He nule nawt þet we bidden þet we ne beon nawt ifondet for þet is ure 
purgatoire ure cleansing fur ah þet we ne beon nawt allunge ibroht þe rin wiþ 
consens of heorte wiþ skiles yettunge 
þe feorþe frovre is sikernesse of Godes help i þe fehtunge ayein as Seinte 
Pawel witneþ Godd he seiþ is treowe Nule he neaver suffrin þet 
te deovel tempti us over þet he siþ wel þet we mahen þolien Ah i þe temptatiun 
he haveþ iset to þe feond a mearke as þah he seide Tempte hire swa feor ah 
ne schalt tu gan na forþre Ant swa feor he yeveþ hire strengþe to wiþstonden 
þe feond ne mei nawt forþre gan a pricke 
Ant þis is þe fifte frovre þet he ne mei na þing don us bute bi Godes leave 
þet wes wel ischawet as þe Godspel teleþ þa þe deoflen þet ure Laverd 
weorp ut of a mon bisohten ant seiden 
 Yef þu heonne drivest us do us i þeos swin her þe eoden þer an heorde Ant 
he yettede ham Lo hu ha ne mahten nawt fule swin swenchen wiþuten his 
leave Ant te swin ananriht urnen an urn to þe sea to adrenchen hamseolven 
Seinte Marie swa he stonc to þe swin þet ham wes leovre to adrenchen ham
seolven þen forte beoren him ant an unseli sunful Godes ilicnesse bereþ him 
in his breoste ant ne nimeþ neaver yeme Al þet he dude Job eaver he nom leve 
þ rof ed ure Laverd þe tale i Dyaloge lokiþ þet ye cunnen hu þe hali mon 
wes iwunet to seggen to þe deofles neddre Yef þu havest leave do sting yef þu maht ant bead forþ his 
cheke Ah he nefde þa nan bute to offearen him yef bileave him trukede Ant 
hwen Godd yeveþ him leave on his leove children hwi is hit bute for hare muchele 
biheve þah hit ham grevi sare 
þe seste confort is þet ure Laverd hwen he þoleþ þet we beon itemptet he 
pleieþ wiþ us as þe moder wiþ hire yunge deorling fliþ from him ant hut hire 
ant let him sitten ane ant lokin yeorne abuten cleopien Dame Dame ant wepen 
ane hwile ant þenne wiþ spredde earmes leapeþ lahhinde forþ cluppeþ ant 
cusseþ ant wipeþ his ehnen Swa ure Laverd let us ane iwurþen oþerhwile 
ant wiþdraheþ his grace his cunfort ant his elne þet we ne findeþ swetnesse i 
na þing þet we wel doþ ne savur of heorte ant þah i þet ilke point ne luveþ us 
ure Laverd neaver þe leasse ah deþ hit for muche luve Ant þet understod wel 
Daviþ þa he seide Allunge quoþ he 
 Laverd ne leaf þu me nawt Lo hu he walde þet he leafde him ah nawt allunge 
Ant six acheisuns notiþ hwi Godd for ure god wiþdraheþ him oþerhwiles An 
is þet we ne pruden anoþer þet we cnawen ure ahne feblesce ure muchele 
unstrengþe ant ure wacnesse Ant þis is a swiþe muche god as Seint Gregoire 
seiþ þet is muche godnesse 
hit is to cnawen wel his wrecchehead ant his wacnesse Hwet wat he seiþ Salomon þe þet is unfondet 
Ant Seint Austin bereþ Seint Gregoire witnesse wiþ þeose wordes Betere is þe þe truddeþ ant ofsecheþ wel ut his 
ahne feblesce þen þe þe meteþ hu heh is þe heovene ant hu deop þe eorþe 
Hwen twa beoreþ a burþerne ant te oþer leaveþ hit þenne mei þe þe up 
haldeþ hit felen hu hit weieþ Alswa leove suster hwil þet Godd wiþ þe bereþ 
þi temptatiun nast tu neaver hu hevi hit is ant forþi ed sumchearre he leaveþ 
þe ane þet tu understonde þin ahne feblesce ant his help cleopie ant yeie lude 
efter him yef he is to longe Hald hit wel þe hwile up ne derve hit te se sare 
Hwase is siker of sucurs þet him schal cume sone ant yelt tah up his castel to his 
wiþeriwines swiþe he is to edwiten þencheþ her of þe tale hu þe hali 
mon in his fondunge seh bi west toyeines him se muche ferd of deoflen ant forleas 
for muche dred þe strengþe of his bileave aþet te oþre seide him Bihald 
quoþ he bi esten we habbeþ ma 
þen heo beoþ to help on ure halve For þe þridde þing is þet tu neaver ne beo 
al siker for sikernesse streoneþ yemeles ant overhohe ant ba þeose streoniþ 
inobedience þe feorþe acheisun is hwi ure Laverd hut him þet tu seche him 
yeornluker ant cleopie ant wepe efter him as deþ þe lutel baban efter his moder 
þ refter is þe fifte þet tu his yeincume undervo þe gleadluker þe seste 
þet tu þe refter þe wisluker wite him hwen þu havest icaht him ant festluker 
halde ant segge wiþ his leofmon þeose six reisuns 
beoþ under þe seste frovre þe ye mahen habben mine leove sustren ayeines 
fondunge 
þe seoveþe confort is þet alle þe hali halhen weren wodeliche itemptet 
Nim of þe heste on alre earst to Seinte Peter seide ure Laverd Lo quoþ he Saþan is 
yeorne abuten forte ridli þe ut of mine icorene Ah ich habbe for þe bisoht þet 
ti bileave allunge ne trukie Seint Pawel hefde as he teleþ himseolf flesches 
pricunge ant bed ure Laverd yeorne þet 
he dude hit from him ant he nalde ah seide þet is mi grace schal wite þe þet tu ne beo overcumen 
Beo strong in unstrengþe þet is muche mihte Alle þe oþre beoþ icrunet 
þurh feht of fondunge Seinte Sare nes ha fulle þreottene yer itemptet of hire 
flesch Ah forþi þet ha wiste þet i þe muchele angoise aras þe muchele mede 
nalde ha neaver eanes bisechen ure Laverd þet he allunge delivrede hire þe rof 
ah þis wes hire bone Laverd yef me 
strengþe forte wiþstonden Efter þreottene yer com þe acursede gast þe hefde 
hire itemptet blac ase blamon ant bigon to greden Sare þu havest me 
overcumen Ant heo him ondswerede þu lihest quoþ ha ful þing Nawt 
ich ah haveþ Jesu Crist mi Laverd Lo þe sweoke hu he walde makien hire 
aleast to leapen into prude Ah ha wes wel war þe rof ant turnde al þe meistrie to 
Godes strengþe Sein Beneit Seint Antonie ant te oþre wel ye witen hu ha 
weren itemptet ant þurh þe temptatiuns ipruvede to treowe champiuns ant 
swa wiþ rihte ofserveden kempene crune 
Ant þis is þe eahtuþe elne þet alswa as þe goltsmiþ cleanseþ þet gold 
i þe fur alswa deþ Godd te sawle i fur of fondunge 
þe niheþe confort is þet yef þe feond wiþ fondunge greveþ þe sare þu 
grevest him hwen þu edstondest hundret siþe sarre for þreo reisuns nomeliche 
þe an is þet he forleoseþ as Origene seiþ his strengþe forte temptin eaver 
mare þeronuven of swuch manere sunne þe oþer is þet he forþluker echeþ 
his pine þe þridde fret his heorte of sar grome ant of teone þet he unþonc hise 
teþ i þe temptatiun þet tu stondest ayein muchleþ þi mede ant for pine þet 
he wende forte drahe þe toward breideþ þe crune of blisse ant nawt ane an 
ne twa ah ase feole siþen as þu overkimest him ase feole crunen þet is to 
seggen ase feole mensken of misliche murhþen For swa Sein Beornard seiþ þe tale i witneþ þis ilke 
of þe deciple þe set bivoren his meistre ant his meistre warþ o slepe hwil þet he 
learde him ant slepte aþet midniht þa he awakede Art tu quoþ he yet her 
Ga ant slep swiþe þe hali mon his meistre warþ eft o slep sone as þe þe 
hefde þerbivoren ibeon i muche wecche ant seh a swiþe feier stude ant iset 
forþ a trone ant þe ron seove crunen ant com a stevene ant seide þis sege ant 
þeose crunen haveþ þin deciple þis ilke niht ofsarvet Ant te hali mon abreaid 
ant cleopede him to him Sei quoþ he hu stod te hwil þu as ich slepte sete 
bivore me Ich þohte quoþ he ofte þet ich walde awakenin þe ant for þu 
sleptest swote ne mahte ich for reowþe Ant þenne þohte ich gan awei to 
slepen for me luste ant nalde bute leave Hu ofte quoþ his meister over
come þu þi þoht þus Seove siþen seide he þa understond his meister 
wel hwet weren þe seove crunen seove cunne blissen þet his deciple hefde in 
euch a chearre ofservet þet he wiþseide þe feond ant overcom himseolven 
Al þus leove sustren i wreastlunge of temptatiun ariseþ þe biyete Ne schal nan beon icrunet seiþ 
Seinte Pawel bute hwase strongliche ant treoweliche fehteþ ayein þe world 
ayein himseolf ayein þe feond of helle þeo fehteþ treoweliche þe hu se ha 
eaver beoþ iweorret wiþ þeos þreo wiþeriwines nomeliche of þe flesch 
 hwuch se eaver þe lust beo se hit meadluker is wrinniþ ayein festluker ant 
wiþseggeþ þe grant þe rof wiþ anewile heorte ne prokie hit se swiþe þeo 
þe þus doþ beoþ Jesu Cristes feolahes for ha doþ as he dude honginde o rode þet is he smahte þet bittre drunch 
ant wiþdroh him anan ant nalde hit nawt drinken þah he ofþurst were Heo is 
þe swa deþ wiþ Godd on his rode þah hire þurste i þe lust ant te deovel beot 
hire his healewi to drinken Understonde ant þenche þah þet ter is galle under 
Ant tah hit beo a pine betere is forte þolien þurst þen to beon iattret Let lust 
overgan ant hit te wule eft likin Hwil þe yicchunge least hit þuncheþ god to 
gnuddin ah þe refter me feleþ hit bitterliche smeorten Weilawei Ant moni an 
is for muchel heate se swiþe ofþurst mid alle þet hwil ha drinkeþ þet drunch 
ne beo hit ne se bitter ne feleþ ha hit neaver ah gluccheþ in yiverliche ne nimeþ 
neaver yeme Hwen hit is al over spit ant schakeþ þet heaved feþ on forte 
nivelin ant makien grim chere ah to leate þenne nautforþi For efter uvel 
god is penitence þet is þe best þenne  Speowen hit anan ut wiþ schrift to þe 
preoste For leave hit inwiþ hit wule deaþ breden Forþi mine leove sustren 
beoþ bivoren warre ant efter þe frovren þe beoþ her iwritene ayein alle 
fondunges secheþ þeose salven 
Ayein alle temptatiuns ant nomeliche ayein fleschliche salven beoþ ant 
bote under Godes grace halie meditatiuns inwarde ant meadlese ant angoisuse 
bonen hardi bileave redunge veasten wecchen ant licomliche swinkes oþres 
frovre forte speoke toward i þe ilke stunde þet hire stont stronge Eadmodnesse 
freolec of heorte ant alle gode þeawes beoþ armes i þis feht ant anrednesse of 
luve over alle þe oþre þe his wepnen warpeþ awei him luste beon iwundet 
Hali meditatiuns beoþ bicluppet in a vers þet wes yare itaht ow mine leove 
sustren 
þet is 
þench ofte wiþ sar of þine sunnen 
þench of helle wa of heoveriches wunnen 
þench of þin ahne deaþ of Godes deaþ o rode 
þe grimme dom of Domesdei munneþ ofte i mode 
þench hu fals is þe worlt hwucche beoþ hire meden 
þench hwet tua hest Godd for his god deden 
Euchan of þeose word walde a long hwile forte beo wel iopenet 
Ah yef ich hihi forþward demeori ye þe lengre A word ich segge efter 
ower sunnen hwense ye þencheþ of helle wa ant of heoveriches wunnen 
understondeþ þet Godd walde o sum wise schawin ham to men i þis world bi 
worltliche pinen ant worltliche wunnen ant schaweþ ham forþ as schadewe 
For na lickre ne beoþ ha to þe wunne of heovene ne to þe wa of helle þen is 
schadewe to þet þing þet hit is of schadewe Ye beoþ over þis worldes sea up
þe brugge of heovene lokiþ þet ye ne beon nawt þe hors eschif iliche þe 
schuncheþ for a schadewe ant falleþ adun i þe weater of þe hehe brugge To 
childene ha beoþ þe fleoþ a peinture þe þuncheþ ham grislich ant grureful to 
bihalden Wa ant wunne i þis world al nis bute peintunge al nis bute schadewe 
Nawt ane hali meditatiuns as of ure Laverd ant of alle his werkes ant of alle 
his wordes of þe deore Leafdi ant of alle hali halhen ah oþre þohtes sum
chearre i meadlese fondunges habbeþ iholpen fowr cunne nomeliche to þeo 
þe beoþ of flesches fondunges meadlese asailet dredfule wunderfule gleadfule 
ant sorhfule willes wiþute neod arearet i þe heorte As þenchen hwet tu waldest 
don yef þu sehe openliche stonde bivore þe ant yeoniende wide upo þe þen 
deovel of helle as he deþ dearnliche i þe fondunge Yef me yeide Fur Fur 
þet te chirche bearnde Yef þu herdest burgurs breoke þine wahes þeos ant 
oþre þulliche dredfule þohtes Wunderfule ant gleadfule as yef þu sehe Jesu 
Crist ant herdest him easki þe hwet te were leovest efter þi salvatiun ant þine 
leoveste freond of þing o þisse live ant beode þe cheosen wiþ þet tu wiþstode 
Yef þu sehe al witerliche heovene ware ant helle ware i þe temptatiun bihalde 
þe ane Yef me come ant talde þe þet mon þet te is leovest þurh sum miracle 
as þurh stevene of heovene were icoren to Pape ant alle oþre swucche 
Wunderfule ant sorhfule as yef þu herdest seggen þet mon þet te is leovest 
were ferliche adrenct islein oþer imurþret þet tine sustren weren in hare hus 
forbearnde þulliche þohtes ofte i fleschliche sawlen wrencheþ ut sonre 
fleschliche temptatiuns þen sum of þe oþre earre Inwarde ant meadlese ant 
ancrefule bonen biwinneþ sone sucurs ant help ed ure Laverd ayeines flesches 
fondunges ne beon ha neaver se ancrefule ne se fulitohene þe deovel of 
helle duteþ ham swiþe For teke þet ha draheþ adun sucurs ayein him ant 
Godes hond of heovene ha doþ him twa hearmes bindeþ him ant bearneþ 
Lo her preove of baþe Publius an hali mon wes in his bonen ant com þe feond 
fleonninde bi þe lufte ant schulde al on toward te west half of þe worlt þurh 
Julienes heast þe empereur ant warþ ibunden heteveste wiþ þe hali monne 
bonen þe oftoken him as ha fluhen uppard toward heovene þet he ne mahte 
hider ne þider ten dahes fulle Nabbe ye alswa of Ruffin þe deovel Beliales 
broþer in ower Englische boc of Seinte Margarete Of þet oþer me redeþ þet 
he gredde lude to Sein Barþolomew þe muchel wes i benen Barþolomew wa me þine beoden forbearneþ me Hwase 
mei þurh Godes yeove i beoden habbe teares ha mei don wiþ Godd al þet ha 
eaver wule for swa we redeþ 
 Eadi bone softeþ ant paieþ ure Laverd ah teares doþ him strengþe Beoden 
smirieþ him wiþ softe olhnunge ah teares prikieþ him ne ne yeoveþ him neaver 
pes ear þen he yetti ham al þet ha easkiþ Hwen me asaileþ burhes oþer castel 
þeo wiþinnen healdeþ scaldinde weater ut ant werieþ swa þe walles Ant ye 
don alswa as ofte as þe feond asaileþ ower castel ant te sawle burh wiþ in
warde bonen warpeþ ut upon him scaldinde teares þet Daviþ segge bi þe þu havest forscaldet te drake heaved 
wiþ wallinde weater þet is wiþ hate teares þear as þis weater is sikerliche 
þe feond fliþ leste he beo forscaldet Eft anoþer castel þe haveþ dich abuten 
ant weater beo i þe dich þe castel is wel carles ayeines his unwines Castel is 
euch god mon þet te deovel weorreþ Ah habbe ye deop dich of deop eadmodnesse 
ant wete teares þerto ye beoþ strong castel þe weorrur of helle mei longe 
asailin ow ant leosen his hwile Eft me seiþ ant soþ hit is þet a muche wind 
aliþ wiþ a lute rein ant te sunne þe refter schineþ þe schenre Alswa a muche 
temptatiun þet is þe feondes bleas afealleþ wiþ a softe rein of ane lut 
wordes teares ant te soþe sunne schineþ þe refter schenre to þe sawle þus 
beoþ teares gode wiþ inwarde bonen ant yef ye understondeþ ich habbe iseid 
of ham her fowr muchele efficaces forhwi ha beoþ to luvien In alle ower neoden 
sendeþ cwicliche anan þes sonde toward heovene For as Salomon seiþ þet is þe eadmodies bone þurleþ 
þe weolcne Ant ter seiþ Seint Austin O muchel is 
þe mihte of schir ant cleane bone þe fliþ up ant kimeþ in bivoren almihti Godd 
 ant deþ þe ernde se wel þet Godd haveþ o lives boc iwriten al þet ha seiþ 
as Sein Beornard witneþ edhalt hire wiþ himseolf ant sent adun his engel to 
don al þet ha easkeþ Nule ich her of bone segge na mare 
Hardi bileave bringeþ þe deovel o fluht ananrihtes þet witneþ Sein Jame Edstont ane þe feond ant he deþ him o 
fluhte Edstond þurh hwet strengþe Seinte Peter teacheþ Stondeþ ayein him wiþ stronge bileave beoþ hardi of Godes 
help ant witeþ hu he is wac þe na strengþe naveþ on us bute of usseolven Ne 
mei he bute schawin forþ sumhwet of his eapeware ant olhnin oþer þreatin 
þet me bugge þe rof Hweþer se he deþ scarniþ him lahheþ þe alde eape lude 
to bismere þurh treowe bileave ant he halt him ischent ant deþ him o fluht 
swiþe þet is þe hali halhen alle overcomen 
þurh bileave þe deofles rixlunge þet nis bute sunne for ne rixleþ he i nan 
bute þurh sunne ane Neomeþ nu gode yeme hu alle þe seovene deadliche sunnen 
muhen beon afleiet þurh treowe bileave On earst nu of prude 
Hwa halt him muchel as þe prude deþ hwen he bihalt hu lutel þe muchele 
Laverd makede him inwiþ a povre meidenes breoste Hwa is ontful þe bihalt 
wiþ ehnen of bileave hu Jesu Godd nawt for his god ah for oþres god 
dude ant seide ant þolede al þet he þolede þe ontfule ne kepte nawt þet eani 
dealde of his god Ant Godd almihti yet efter al þet oþer lihte dun to helle for
te sechen feolahes ant to deale wiþ ham þe god þet he hefde Lo nu hu frommard 
beoþ ontfule ure Laverd þe ancre þe wearnde anoþer a cwaer to lane 
feor ha hefde heoneward hire bileave ehe 
Hwa halt wreaþþe þe bihalt þet God lihte on eorþe to makien þreofald 
sahte bitweone mon ant mon bitweone Godd ant mon bitweone mon ant engel 
Ant efter his ariste þa he com ant schawde him þis wes his gretunge to his deore 
deciples Sahtnesse beo bitweonen ow Neomeþ nu yeorne yeme 
Hwen leof freond went from oþer þe leaste wordes þet he seiþ þeo schulen 
beo best edhalden Ure Laverdes leaste wordes þa he steah to heovene ant leafde 
his leove freond in uncuþe þeode weren of swote luve ant of sahtnesse þet is Sahtnesse ich do imong ow 
Sahtnesse ich leave wiþ ow þis wes his druerie þet he leafde ant yef ham in 
his departunge Lokiþ nu yeorne for his deorewurþe luve hwuch a 
mearke he leide upon his icorene þa he steah to heovene Bi þet ye schulen icnawen quoþ he þet ye beoþ mine 
deciples yef swete luve ant sahtnesse is eaver ow bitweonen Godd hit wite 
ant he hit wat me were leovere þet ye weren alle o þe spiteluvel þen ye 
weren ontfule oþer feol iheortet For Jesu is al luve ant i luve he resteþ him ant 
haveþ his wununge þet is i sahtnesse is Godes stude Ant hwerse 
sahte is ant luve þear he bringeþ to nawt al þes deofles strengþe þer he 
brekeþ his bohe hit seiþ þet beoþ dearne fondunges þet he scheot of feor 
 ant his sweord baþe þet beoþ temptatiuns keorvinde of neh ant kene 
Neomeþ nu yeorne yeme bi moni forbisne hu god is anrednesse of luve ant 
annesse of heorte For nis þing under sunne þet me is leovere ne se leof þet ye 
habben Nute ye þer men fehteþ i þes stronge ferdes þe ilke þe haldeþ ham 
feaste togederes ne muhe beo descumfit o neaver nane wise Alswa hit is in 
gastelich feht ayeines þe deovel al his entente is forte tweamen heorten forte 
bineomen luve þet halt men togederes For hwen luve aliþ þenne beoþ ha i
sundret ant te deovel deþ him bitweonen ananriht ant sleaþ on euche halve 
Dumbe beastes habbeþ þis ilke warschipe þet hwen ha beoþ asailet of wulf 
oþer of liun ha þrungeþ togederes al þe floc feste ant makieþ scheld of ham
seolf euch of heom to oþer ant beoþ þe hwile sikere Yef eani unseli went ut 
hit is sone awuriet þe þridde þer an geaþ him ane in a slubbri wei he slit ant 
falleþ sone þer monie gaþ togederes ant euch halt oþres hond yef eani feþ to 
sliden þe oþer hine breid up ear he ful falle yef ha wergiþ euchan halt him bi 
oþer Fondunge is sliddrunge þurh wergunge beoþ bitacnet þe unþeawes un
der slawþe þe beoþ inempnet þe ruppe þis is þet Sein Gregoire seiþ Alswa i strong wind ant swifte weattres þe me mot overwaden of monie 
euch halt oþer þe isundrede is iswipt forþ ant forfeareþ eaver To wel we 
witen hu þe wei of þis world is slubbri hu þe wind ant te stream of fondunge 
aren stronge Muche neod is þet euch halde wiþ bisie bonen ant wiþ luve oþres 
honden for as Salomon seiþ Wa eaver þe ane for hwen he falleþ naveþ he hwa him areare 
Nan nis ane þe haveþ Godd to fere ant þet is euch þet soþ luve haveþ in his 
heorte þe seoveþe forbisne is þis yef ye riht telleþ dust ant greot as ye 
seoþ for hit is isundret ant nan ne halt to oþer a lutel windes puf todriveþ hit 
al to nawt þear hit is in a clot ilimet togederes hit liþ al stille An hondful of 
yerden beoþ earveþ to breoken hwil ha beoþ togederes euchan itweamet 
lihtliche bersteþ A treo þe wule fallen undersete hit wiþ anoþer ant hit 
stont feste tweam ham ant ba falleþ Nu ye habbeþ nihene þus i þinges ute
wiþ neomeþ forbisne hu god is annesse of luve ant sometreadnesse þet halt 
þe gode somet þet nan ne mei forwurþen Ant þis wule iwiss habben þe rihte 
bileave Bihald yeorne ant understont Jesu Cristes deorewurþe wordes ant werkes 
þe i luve weren alle ant i swetnesse Over alle þing ich walde þet ancren leorneden 
wel þis lesceunes lare For monie mare hearm is beoþ Samsones foxes 
þe hefden þe neb euchan iwend frommard oþer ant weren bi þe teiles iteiet 
togederes as teleþ ant in euchanes teil a blease bearninde Of þeose 
foxes ich spec feor þe ruppe ah nawt o þisse wise Neomeþ gode yeme hwet þis 
beo to seggen me turneþ þe neb bliþeliche towart þing þet me luveþ ant 
frommard þing þet me heateþ þeo þenne habbeþ þe nebbes wrongwende 
euch frommard oþer hwen nan ne luveþ oþer ah bi þe teiles ha beoþ somet 
ant beoreþ þes deofles bleasen þe brune of galnesse On anoþer wise teil 
bitacneþ ende In hare ende ha schulen beon ibunden togederes as weren 
Samsones foxes bi þe teiles ant iset bleasen þe rin þet is þet fur of helle 
Al þis is iseid mine leove sustren þet ower leove nebbes beon eaver iwent 
somet wiþ luveful semblant ant wiþ swote chere þet ye beon aa wiþ annesse 
of an heorte ant of a wil ilimet togederes as hit iwriten is bi ure Laverdes deore 
deciples 
þis wes Godes gretunge to his deore deciples Griþ beo bimong ow Ye beoþ 
þe ancren of Englond swa feole togederes twenti nuþe oþer ma Godd i god ow 
multi þet meast griþ is among meast annesse ant anrednesse ant somet
readnesse of anred lif efter a riwle swa þet alle teoþ an alle iturnt anesweis 
ant nan frommard oþer efter þet word is Forþi ye gaþ wel forþ ant spedeþ 
in ower wei for euch is wiþward oþer in an manere of liflade as þah ye weren 
an cuvent of Lundene ant of Oxnefort of Schreobsburi oþer of Chester þear as 
alle beoþ an wiþ an imeane manere ant wiþuten singularite þet is anful 
frommardschipe lah þing i religiun for hit towarpeþ annesse ant manere i
meane þet ah to beon in ordre þis nu þenne þet ye beoþ alle as an cuvent 
 is ower hehe fame þis is Godd icweme þis is nunan wide cuþ swa þet 
ower cuvent biginneþ to spreaden toward Englondes ende Ye beoþ as þe moder
hus þet heo beoþ of istreonet Ye beoþ ase wealle yef þe wealle woreþ þe 
strunden woriþ alswa A wei la yef ye woriþ ne bide ich hit neaver Yef ei 
is imong ow þe geaþ i singularite ant ne folheþ nawt þe cuvent ah went ut of 
þe floc þet is as in a cloistre þet Jesu is heh priur over went ut as a teowi schep 
ant meapeþ hire ane into breres teilac into wulves muþ toward te þrote of helle 
 yef ei swuch is imong ow Godd turne hire into floc wende hire into cuvent 
ant leve ow þe beoþ þe rin swa halden ow þe rin þet Godd þe hehe priur neome 
ow on ende þeonne up into þe cloistre of heovene Hwil ye haldeþ ow in an 
offearen ow mei þe feond yef he haveþ leave ah hearmin nawt mid alle 
þet he wat ful wel ant is forþi umben deies ant nihtes to unlimin ow wiþ 
wreaþþe oþer wiþ luþer onde ant sent mon oþer wummon þe telle þe an bi 
þe oþer sum suhinde sahe þet suster ne schulde nawt segge bi suster Ower nan 
 ich forbeode ow ne leve þe deofles sondesmon ah lokiþ þet euch of ow i
cnawe wel hwen he spekeþ i þe uvele monnes tunge ant segge ananrihtes Ure 
meistre haveþ iwriten us as in heast to halden þet we tellen him al þet euch of 
oþer hereþ ant forþi loke þe þet tu na þing ne telle me þet ich ne muhe him 
tellen þe mei don þe amendement ant con swaliches don hit þet ich ant tu 
baþe yef we beoþ i þe soþ schule beon unblamet Euch noþeles warni 
oþer þurh ful siker sondesmon sweteliche ant luveliche as hire leove suster of 
þing þet ha misnimeþ yef ha hit wat to soþe Ant makie hwase bereþ þet 
word recordin hit ofte bivoren hire ear ha ga hu ha wule seggen þet ha ne 
segge hit oþerweis ne cluti þerto mare For a lute clut mei ladlechin swiþe a 
muchel hal pece þeo þe ed hire suster þis luvesalve underveþ þoncki hire 
yeorne ant segge wiþ þe Salmwruhte Ant þe refter 
wiþ Salomon Yef 
ha ne luvede me nalde ha nawt warni me i misericorde Leovere me beoþ hire 
wunden þen fikiende cosses þus ondswerie eaver Ant yef hit is oþerweis 
þen þe oþer understont sende hire word ayein þe rof luveliche ant softe ant te 
oþer leve ananriht for þet ich chulle alswa þet euch of ow luvie oþer as hire
seolven Yef þe feond bitweonen ow toblaweþ eani wreaþþe oþer great heorte 
 þet Jesu Crist forbeode ear ha beo iset wel nawt ane to neomen Godes 
flesch ant his blod ne wurþe nan se witles ah yet þet is leasse þet ha eanes ne 
bihalde þeron ne loki i ful wreaþþe toward him þe lihte to mon in eorþe of 
heovene to makien þreovald sahte as is iseid þe ruppe Sende eiþer þenne 
oþer word þet ha haveþ imaket hire as þah ha were bivoren hire 
eadmodliche Ant þeo þe ear ofdraheþ þus luve of hire suster ant ofgeaþ 
sahte ant nimeþ þe gult toward hire þah þe oþer hit habbe mare ha schal beo 
mi deorewurþe ant mi deore dohter for ha is Godes dohter He himseolf hit 
seiþ þus prude ant onde ant 
wreaþþe beoþ ihwer afleiet hwerse soþ luve is ant treowe bileave to Godes 
milde werkes ant luvefule wordes Ga we nu forþre to þe oþre on a reawe 
Hwa mei beo for scheome slummi sloggi ant slaw þe bihalt hu swiþe bisi 
ure Laverd wes on eorþe Efter al 
þet oþer bihaldeþ hu he i þe even of his lif swong o þe hearde rode Oþre 
habbeþ reste fleoþ liht i chambre hudeþ ham hwen ha beoþ ilete blod on an 
earm eþre Ant he o munt Calvaire steah yet o rode herre ne ne swong neaver 
mon se swiþe ne se sare as he dude þet ilke dei þet he bledde o fif half brokes of 
ful brade wunden ant deope wiþuten þe eþren capitale þe bledden on his heaved 
under þe kene þornene crune ant wiþuten þe ilke reowfule garces of þe luþere 
scurgunge yont al his leofliche lich nawt ane o þe schonken Toyeines slawe ant 
sleperes is swiþe openliche his earliche ariste from deaþe to live 
Ayeines yisceunge is his muchele poverte þe weox eaver upon him se lengre 
se mare For þa he wes iboren earst þe þet wrahte þe eorþe ne fond nawt on 
eorþe swa muche place as his lutle licome mahte beon ileid upon Swa nearow 
wes þet stude þet unneaþe his moder ant Josep seten þe rin Ant swa ha leiden 
him on heh up in a crecche wiþ clutes biwrabbet as þet Godspel seiþ þus feire he wes ischrud þe heovenliche Schuppent þe schrudeþ 
þe sunne Herefter þe povre meiden of heovene fostrede him ant fedde wiþ 
hire lutle milc as meiden deh to habben þis wes muche poverte ah mare com 
þ refter For lanhure þe yet he hefde fode as feol to him ant i stude of in his 
cradel herbearhede him Seoþþen as he meande him nefde he hwer he mahte 
his heaved huden þus 
povre he wes of in of mete he wes se neodful þet þa he hefde i Jerusalem o 
Palmsunnedei al dei ipreachet ant hit neolechede niht he lokede abuten hit 
seiþ i þe Godspel yef ei walde cleopien him to mete oþer to herbearhe ah nes 
þer nan Ant swa he wende ut of þe muchele burh into Beþanie to Marie hus ant 
to Marþen þeras he eode mid his deciples sumchearre Ha breken þe eares bi 
þe wei ant gnuddeden þe curnles ut bitweonen hare honden ant eten for hunger 
ant weren þervore swiþe icalenget Ah alre meast poverte com yet herefter 
for steortnaket he wes despuilet o þe rode þa he meande him of þurst weater 
ne mahte he habben Yet þet meast wunder is of al þe brade eorþe ne moste he 
habben a grot forte deien upon þe rode hefde a fot oþer lute mare ant þet wes 
to his pine Hwen þe worldes Wealdent walde beo þus povre unbilevet he is þe 
luveþ to muchel ant yisceþ worldes weole ant wunne 
Ayein glutunie is his povre pitance þet he hefde o rode Twa manere men habbeþ 
neode to eote wel swinkinde ant blodletene þe dei þet he wes baþe i sar 
swinc ant ilete blod as ich nest seide nes his pitance o rode bute a spunge of 
galle Loke nu hwa gruccheþ yef ha þencheþ wel heron mistrum mel of 
unsavuree metes of povre pitance Of na mon ne of na wummon ne schule ye 
makie na man ne pleainin ow of na wone bute to sum treowe freond þet hit mei 
amendin ant godin ham oþer ow Ant þet beo priveiliche iseid as under seel of 
schrift þet ye ne beon iblamet Yef ye of ei þing habbeþ wone ant sum freond 
yeorne freini ow yef ye ei wone habbeþ yef ye hopieþ god of him ondswerieþ 
þis wise Laverd Godd foryelde þe Ich drede mare ich habbe þen ich were 
wurþe ant leasse wone ich þolie þen me neod were Yef he easkeþ yeornluker 
þonkiþ him yeorne ant seggeþ Ich ne dear nawt lihen o meseolven wone ich 
habbe ase riht is Hwuch ancre kimeþ into ancrehus to habben hire eise Ah 
nu þu wult hit alles witen Ure Laverd te foryelde þis is nu an þing þet ich 
hefde neode to Ant þus bid ure riwle þet we schawin to gode freond as oþre 
Godes povre doþ hare meoseise wiþ milde eadmodnesse Ne nawt ne schule we 
forsaken þe grace of Godes sonde ah þonkin him yeorne leste he wreaþe him 
wiþ us ant wiþdrahe his large hond ant þe refter wiþ to muche wone abeate ure 
prude Ant nis hit muchel hofles hwen Godd beot his hond forþ puttinde hire 
ayein segge Ne kepe ich hit nawt have þeseolf Ich wulle fondin yef ich 
mei libben herbuten þurh þis ich habbe iherd of swuch þet nom uvel ende 
Ayein leccherie is his iborenesse of þet cleane meiden ant al his cleane lif þet 
he leadde on eorþe ant alle þe hine fuleden þus lo þe articles þet beoþ 
as þah me seide þe liþes of ure bileave onont Godes monhead hwase 
inwardliche bihalt ham fehteþ toyein þe feond þe fondeþ us wiþ þeose deadliche 
sunnen Forþi seiþ Seinte Peter Armiþ ow he seiþ wiþ þoht upo Jesu Crist þe in 
ure flesch wes ipinet Ant Seinte Pawel þencheþ þencheþ seiþ 
Seinte Pawel hwen ye wergiþ i feht ayeines þe deovel hu ure Laverd seolf 
wiþseide his fleschliche wil ant wiþseggeþ ower Yet nabbe ye nawt wiþstonden aþet te schedunge 
of ower blod as he dude of his for ow ayeines himseolven anont he 
mon wes of ure cunde Yet ye habbeþ þet ilke blod þet ilke blisfule bodi 
þet com of þe meiden ant deide o þe rode niht ant dei bi ow nis bute a 
wah bitweonen Ant euche dei he kimeþ forþ ant schaweþ him to ow 
fleschliche ant licomliche inwiþ þe measse biwrixlet þah on oþres 
lite under breades furme For in his ahne ure ehnen ne mahten nawt þe brihte 
sihþe þolien Ah swa he schaweþ him ow as þah he seide Lowr ich her 
Hwet wulle ye Seggeþ me hwet were ow leof Hwerto neodeþ ow Meaneþ 
ower neode Yef þe feondes ferd þet beoþ his temptatiuns asailiþ 
ow swiþe ondswerieþ him ant seggeþ Ye Laverd wunder is we beoþ 
iloget her bi þe þet art stan of help tur of treowe sucurs castel of strengþe ant 
te deofles ferd is woddre upon us þen upon eani oþre þis ich neome of 
for þer hit teleþ al þus þet Israel Godes folc com ant logede him bi þe stan of 
help ant te Philistews comen into Afech Philistews beoþ unwihtes Afech 
on Ebreisch spealeþ neowe wodschipe Swa hit is witerliche hwen mon logeþ 
him bi ure Laverd þenne on earst biginneþ þe deovel to weden Ah þer hit 
teleþ þet Israel wende sone þe rug ant weren fowr þusent i þe fluht sariliche i
sleine Ne wende ye nawt te rug mine leove sustren ah wiþstondeþ þe feondes 
ferd amidde þe forheaved as is iseid þe ruppe wiþ stronge bileave Ant 
wiþ þe gode Josaphaþ sendeþ beode sondesmon sone efter sucurs to þe prince 
of heovene þis is þet Englisch In us nis nawt deorewurþe Laverd swa 
muchel strengþe þet we mahen wiþstonden þe deofles ferd þe is se strong 
upon us Ah hwen we swa beoþ bisteaþet swa stronge bistonden þet we mid 
alle na read ne cunnen bi usseolven þis an we mahe don heoven ehnen up to þe 
mildfule Laverd þu send us sucurs þu todreaf ure fan for to þe we lokiþ 
þus wiþ þe gode Josaphaþ hwen Godd kimeþ bivoren ow ant freineþ hwet 
ye wulleþ ant in euch time hwen ye neode habbeþ schawiþ hit swa sweteliche 
to his swote earen Yef he sone ne hereþ ow yeieþ luddre ant meadlesluker ant 
þreatiþ þet ye wulleþ yelden up þe castel bute he sende ow sonre help ant hihi 
þe swiþere Ah wite ye hu he ondswerede Josaphaþ þe gode þus o þisse 
wise þus he onswereþ ow hwen ye help cleopieþ 
 Ne beo ye nawt offearede ne drede ye ham nawiht þah ha beon stronge ant 
monie þe feht is min nawt ower Sulement stondeþ sikerliche ant ye schulen 
seon mi sucurs habbeþ ane to me trusti bileave ant ye beoþ al sikere Lokiþ 
nu hwuch help is hardi bileave for al þet help þe Godd bihat þe strengþe to 
stonde wel al is in hire ane Hardi bileave makeþ stonden upriht ant te unwiht 
nis nawt laþre Forþi þis is his word in Ysaie Buh 
þe he seiþ duneward þet ich mahe over þe þeo buheþ hire þe to hise 
fondunges buheþ hire heorte for hwil ha stont upriht ne mei he nowþer upon 
hire rukin ne riden Lo þe treitre hu he seiþ Buh 
þe let me leapen up nule ich þe nawt longe riden ah ich chulle wenden 
over He liheþ seiþ Sein Beornard ne lef þu nawt þen traitre Nule he nawt wenden over ah wule ful feaste sitten Sum 
wes þet lefde him þohte he schulde sone adun as he bihat eaver Do he seiþ 
 þis enchearre ant schrif þe þe rof tomarhen Buh þin heorte let me up 
Schec me wiþ schrift adun yef ich alles walde ride þe longe Sum as ich seide 
lefde him ant beah him ant he leop up ant rad hire baþe dei ant niht twenti yer 
fulle þet is ha dude a sunne i þe ilke niht þurh his procunge ant þohte þet 
ha walde hire schriven ine marhen ant dude hit eft ant eft ant fealh swa i uvel 
wune þet ha lei ant rotede þe rin swa longe as ich seide Ant yef a miracle nere 
þe pufte adun þen deovel þe set on hire se feaste ha hefde iturplet wiþ him 
baþe hors ant lade dun into helle grunde Forþi mine leove sustren haldeþ ow 
efne upriht i treowe bileave Hardiliche ileveþ þet al þe deofles strengþe 
mealteþ þurh þe grace of þet hali sacrement hest over oþre þet ye seoþ as 
ofte as þe preost measseþ þe meidene bearn Jesu Godd Godes sune þe 
licomliche lihteþ oþerhwiles to ower in ant inwiþ ow eadmodliche nimeþ his 
herbearhe Deuleset ha beoþ to wake ant to unwreaste iheortet þe wiþ swilli 
gest hardiliche ne fehteþ Ye schulen bileave habben þet al Hali Chirche deþ 
red oþer singeþ ant alle hire sacremenz strengeþ ow gasteliche ah nan ase 
forþ ase þis for hit bringeþ to noht al þes deofles wiheles nawt ane his 
strengþes ant his stronge turnes ah deþ his wiltfule crokes his wrenchfule 
wicchecreftes ant alle his yulunges ase lease swefnes false schawunges dredfule 
offearunges fikele ant sweokele reades as þah hit were o Godes half ant god for
te donne For þet is his unwrench as ich ear seide þet hali men meast dredeþ 
þet haveþ moni hali mon grimliche biyulet Hwen he ne mei nawt bringen to nan 
open uvel he sput to a þing þet þuncheþ god þu schuldest he seiþ beo 
mildre ant leoten iwurþe þi chast nawt trubli þin heorte ant sturien into 
wreaþþe þis he seiþ forþi þet tu ne schuldest nawt chastien for hire gult ne 
tuhte wel þi meiden ant bringe þe into yemeles i stude of eadmodnesse Eft riht 
þertoyeines Ne let tu hire na gult toyeves he seiþ Yef þu wult þet ha 
drede þe hald hire nearowe Rihtwisnesse he seiþ mot beo nede sturne 
ant þus he liteþ cruelte wiþ heow of rihtwisnesse Me mei beon al to rihtwis Betere is wis liste þen luþer strengþe 
Hwen þu havest longe iwaket ant schuldest gan to slepen nu is vertu he 
seiþ wakien hwen hit greveþ þe Sei yet a nocturne Forhwi deþ he swa 
For þet tu schuldest slepen eft hwen time were to wakien Eft riht þertoyeines 
yef þet tu maht wakien wel he leiþ on þe an hevinesse oþer deþ i þi þoht 
 Wisdom is þinge best Ich chulle ga nu to slepen ant arise nunan ant don 
cwicluker þene nu þet ich don nuþe schulde ant swa ofte inohreaþe ne 
dest tu hit i nowþer time Of þis ilke materie ich spec muchel þe ruppe I þulliche 
temptatiuns nis nan se wis ne se war bute Godd him warni þet nis bigilet 
ofte Ah þis hehe sacrement in hardi bileave over alle oþre þing unwriþ hise 
wrenches ant brekeþ hise strengþes Iwis leove sustren hwen ye neh ow feleþ 
him forhwon þet ye habben hardi bileave nulle ye bute lahhen him lude to 
bismere þet he is se muchel ald cang þe kimeþ his pine to echen ant breiden 
ow crune Sone se he siþ ow hardi ant bald i Godes grace his mihte mealteþ ant 
he fliþ sone Ah yef he mei underyeoten þet ower bileave falsi swa þet ow 
þunche þet ye mahten beon allunge ilead forþ over yef ye weren swiþe i þe 
ilke stude itemptet þerwiþ ye unstrengeþ ant his mihte waxeþ 
We redeþ i þet Ysboset lei ant slepte ant sette a wummon yeteward 
þe windwede hweate ant comen Recabes sunen Remon ant Banaa ant funden 
þe wummon istunt of hire windwunge ant ifolen o slepe ant wenden in ant 
slohen Ysboset þe unseli þet lokede him se uvele þe bitacnunge herof is 
muche neod to understonden Ysboset on Ebrew is mon bimeaset on Englisch 
 ant nis he witerliche ameaset ant ut of his witte þe amidden his unwines leiþ 
him to slepen þe yeteward is wittes skile þet ah to windwin hweate schaden 
þe eilen ant te chef from þe cleane cornes þet is þurh bisi warschipe sundri 
god from uvel don þe hweate i gerner ant puffen eaver awei þe deofles chef 
þet nis noht bute to helle smorþre Ah þe bimeasede Ysboset lo hu measeliche 
he dude Sette a wummon to yeteward þet is feble warde Weila as feole 
doþ þus Wummon is þe reisun þet is wittes skile hwen hit unstrengeþ 
þe schulde beo monlich stealewurþe ant kene in treowe bileave þis yete
ward liþ to slepen sone se me biginneþ consenti to sunne leoten lust gan in
ward ant te delit waxen Hwen Recabes sunen þet beoþ helle bearnes i
findeþ swa unwaker ant swa nesche yeteward ha gaþ in ant sleaþ Ysboset 
þet is þe bimeasede gast þe in a slepi yemeles foryemeþ himseolven þet nis 
nawt to foryeoten þet as Hali Writ seiþ ha þurhstichden him dun into þe 
schere Her seiþ Sein Gregoire þe feond þurhsticheþ þe schere hwen delit of 
leccherie þurleþ þe heorte ant þis nis bute i slep of yemeles ant of slawþe 
as Sein Gregoire witneþ þis is þet Englisch Hwen 
þe alde unwine siþ slepi ure skile he draheþ him anan toward hire ant feleþ 
wiþ hire i speche þenchest tu he seiþ hu þe spec oþer þeo of 
flesches galnesse Ant spekeþ þus þe alde sweoke toward hire heorte wordes 
þet ha yare herde fulliche iseide oþer sihþe þet ha seh oþer hire ahne fulþen 
þet ha sumhwile wrahte Al þis he put forþ bivore þe heorte ehnen forte 
bifulen hire wiþ þoht of alde sunnen hwen he ne mei wiþ neowe ant swa he 
bringeþ ofte ayein into þe adotede sawle þurh licunge þe ilke sunnen þe þurh 
reowþful sar weren ibet yare swa þet heo mei wepen ant meanen sari man wiþ 
þe Salmwruhte Weilawei mine wunden þe weren 
feire ihealet gederiþ neowe wursum ant foþ on eft to rotien Ihealet wunde 
þenne biginneþ to rotien hwen sunne þe wes ibet kimeþ eft wiþ licunge into 
munegunge ant sleaþ þe unwarre sawle Al þis unlimp iwarþ þurh þe yetewardes slep þet 
nes war ant waker ne nes nawt monlich ah wes wummonlich eþ to overkeasten 
Beo hit wummon beo hit mon þenne is al þe strengþe efter þe bileave ant 
efter þet me haveþ trust to Godes help þet is neh bute bileave trukie as ich 
ear buven seide Heo unstrengeþ þe unwiht ant deþ him fleon ananriht Forþi 
beoþ eaver ayein him hardi ase liun i treowe bileave nomeliche i þe fondunge 
þet Ysboset deide on þet is galnesse Lo hu ye mahe cnawen þet he is earh 
ant unwreast hwen he smit þiderward Nis he earh champiun þe skirmeþ to
ward te vet þe secheþ se lahe on his kempeifere Flesches lust is fotes wunde 
 as wes feor iseid þe ruppe ant þis is þe reisun As ure fet beoreþ us alswa 
ure lustes beoreþ us ofte to þing þet us luste efter Nu þenne þah þi va hurte 
þe o þe vet þet is to seggen fondeþ wiþ flesches lustes for se lah wunde 
ne dred tu nawt to sare bute hit to swiþe swelle þurh skiles yettunge wiþ to 
muchel delit up toward te heorte ah drinc þenne atterlaþe ant drif þet swealm 
ayeinward frommard te heorte þet is to seggen þench o þe attri pine þet 
Godd dronc o þe rode ant te swealm schal setten Prude ant onde ant wreaþþe 
heorte sar for worltlich þing dreori oflongunge ant yisceunge of ahte þeose 
beoþ heorte wunden ant al þet of ham floweþ ant yeoveþ deaþes dunt anan 
buten ha beon isalvet Hwen þe feond smit þiderward þenne is iwis to dreden 
 ant nawt for fotwunden 
Prude salve is eadmodnesse ondes feolahlich luve wreaþþes þolemodnesse 
accidies redunge misliche werkes gastelich frovre yisceunges overhohe of 
eorþliche þinges festschipes freo heorte þet is to seggen nu of þe earste on 
alre earst yef þu wult beon eadmod þench eaver hwet te wonteþ of halinesse 
ant of gasteliche þeawes þench hwet tu havest of þeseolf þu art of twa 
dalen of licome ant of sawle In eiþer beoþ twa þinges þe mahen muchel meokin 
þe yef þu ham wel bihaldest I þe licome is fulþe ant unstrengþe Ne kimeþ of 
þet vetles swuch þing as þer is in Of þi flesches fetles kimeþ þer smeal of 
aromaz oþer of swote basme Deale Drue spritlen beoreþ winberien Breres 
rose blostmen þi flesch hwet frut bereþ hit in all his openunges Amid te 
menske of þi neb þet is þe fehereste deal bitweonen muþes smech ant 
neases smeal ne berest tu as twa prive þurles Nart tu icumen of ful slim Nart 
tu fulþe fette Ne bist tu wurme fode Nu a flehe mei eili þe makie þe to blenchen 
eaþe maht tu pruden Bihald hali men þe weren sumhwile hu ha feasten hu ha 
wakeden i hwuch passiun i hwuch swinc ha weren ant swa þu maht icnawen 
þin ahne wake unstrengþe Ah wast tu hwet awildgeþ monnes feble ehnen þet 
is hehe iclumben þet he bihalt duneward Alswa hwase bihalt to þeo þe 
beoþ of lah lif þet makeþ him þunchen þet he is of heh lif Ah bihald aa uppart 
toward heovenliche men þe clumben se hehe ant þenne schalt tu seon hu lahe 
þu stondest Feasten a seoveniht to weater 
ant to breade þreo niht togederes wakien hu walde hit unstrengen þi fleschliche 
strenge þus þeos twa þinges bihald i þi licome fulþe ant unstrengþe i þi 
sawle oþer twa sunne ant ignorance þet is unwisdom ant unweotenesse For 
ofte þet tu wenest god is uvel ant sawle morþre Bihald wiþ wet ehe þine scheome 
sunnen Dred yet þi wake cunde þet is eþwarpe ant sei wiþ þe hali mon þe 
bigon to wepen ant seide þa me talde him þet an of his feren wes wiþ a wummon 
i flesches fulþe ifallen þet is he todei ant ich to
marhen as þah he seide Of as unstrong cunde ich am as he wes ant al swuch 
mei me ilimpen bute yef Godd me halde þus lo þe hali mon nefde he of 
þe oþres fal na wunderlich overhohe ant biweop his unhap ant dredde þet him a 
swuch mahte bitiden O þis wise eadmodieþ ant meokiþ owseolven 
 þet is Alswa as prude is wilnunge of wurþschipe riht alswa þertoyeines 
eadmodnesse is forkeastunge of wurþschipe ant luve of lutel hereword ant of 
lahnesse þis þeaw is alre þeawene moder ant streoneþ ham alle þe is umben 
wiþuten hire to gederin gode þeawes he bereþ dust i þe wind as Sein Gregoire 
seiþ þeos ane biþ iborhen þeos ane wiþbuheþ þe deofles grunen of helle 
as ure Laverd schawde to Seint Antonie þe seh al þe world ful of þe deofles 
tildunge A Laverd quoþ he hwa mei wiþ þeose witen him þet he ne beo 
wiþ sum ilaht Ane þe þolemode quoþ he ure Laverd Swa sutil þing is 
eadmodnesse ant swa gentilliche smeal ant se smuhel þet na grune ne mei hire 
edhalden ant lo muche wunder þah ha hire makie swa smeal ant se meoke 
ha is þinge strengest swa þet of hire is euch gastelich strengþe Seint Cassiodre 
hit witneþ Ah Salomon seiþ þe reisun hwi þeras eadmodnesse is þer he seiþ is Jesu 
Crist þet is his feader wisdom ant his feader strengþe Nis na wunder þenne 
þah strengþe beo þeras he is þurh his inwuniende grace þurh þe strengþe 
of eadmodnesse he weorp þe þurs of helle þe yape wreastlere nimeþ yeme 
hwet turn his fere ne kunne nawt þet he wiþ wreastleþ for wiþ þet turn he mei 
him unmundlunge warpen Alswa dude ure Laverd ant seh hu feole þe grimme 
wreastlere of helle breid upon his hupe ant weorp wiþ þe hancheturn into galnesse 
 þe rixleþ i þe lenden hef on heh monie ant wende abuten wiþ ham ant 
swong ham þurh prude dun into helle grunde þohte ure Laverd þe biheold al 
þis Ich schal do þe a turn þet tu ne cuþest neaver ne ne maht neaver cunnen 
þe turn of eadmodnesse þet is þe fallinde turn ant feol from heovene to 
eorþe ant strahte him swa bi þe eorþe þet te feond wende þet he were al 
eorþlich ant wes bilurd wiþ þet turn ant is yet euche dei of eadmode men ant 
wummen þe hine wel cunnen On oþer half as Job seiþ he ne mei for prude 
yet bute bihalden hehe Hali men þe haldeþ 
ham lutle ant of lah lif beoþ ut of his sihþe þe wilde bar ne mei nawt buhen 
him to smiten hwase falleþ adun ant þurh meoke eadmodnesse strecheþ him bi 
þer eorþe he is carles of his tuskes þis nis nawt toyeines þet þet ich habbe i
seid ear þet me schal stonden eaver toyeines þe deovel for þet stondinge 
is treowe trust of hardi bileave upo Godes strengþe þis fallunge is eadmod 
cnawunge of þin ahne wacnesse ant of þin unstrengþe Ne nan ne mei stonde 
swa bute he þus falle þet is leote lutel tale ant unwurþ ant eþelich eaver of 
himseolven bihalde his blac ant nawt his hwit for hwit awilgeþ þe ehe 
Eadmodnesse ne mei beon neaver ful preiset for þet wes þe lesceun þet ure 
Laverd inwardlukest learde his icorene wiþ werc ba ant wiþ worde In hire he healdeþ nawt ane dropemel ah 
flowinde yeotteþ weallen of his graces as seiþ þe Salmiste I þe dealen þu makest he seiþ weallen to springen 
Heorte tobollen ant ihoven ase hul ne edhalt na wete of grace A bleddre ibollen 
of wind ne deveþ nawt into þeose halwende weattres Ah a nelde prichunge 
warpeþ al þe wind ut an eþelich stiche oþer eche makeþ to understonden hu 
lutel prude is wurþ hu egede is orhel 
Ondes salve ich seide wes feolahlich luve ant god unnunge ant god wil þer 
mihte of dede wonteþ Swa muchel strengþe haveþ luve ant god wil þet hit 
makeþ oþres god ure god ase wel as his þet hit wurcheþ Sulement luve his 
god beo wilcweme ant glead þe rof þus þu turnest hit to þe ant makest hit 
þin ahne Sein Gregoire hit witneþ Yef þu 
havest onde of oþres god þu attrest te wiþ healewi ant wundest te wiþ salve 
þi salve hit is yef þu hit luvest ayein sawle hurtes Ant ti strengþe ayein 
þe feond is al þe god þet oþer deþ yef þu hit wel unnest Witerliche ich leve 
ne schulen flesches fondunges namare þen gasteliche meistrin þe neavere yef 
þu art swote iheortet eadmod ant milde ant luvest se inwardliche alle men ant 
wummen ant nomeliche ancres þine leove sustren þet tu art sari of hare uvel 
ant of hare god glead as of þin ahne Unnen þet al þe luveþ þe luvede ham ase 
þe ant dude ham frovre as þe Yef þu havest cnif oþer claþ oþer mete oþer 
drunch scrowe oþer cwaer hali monne frovre oþer ei oþer þing þet ham walde 
freamien unnen þet tu hefdest wonte þeseolf þe rof wiþ þon þet heo hit hefden 
Yef eani is þe naveþ nawt þe heorte þus afeitet wiþ sorhfule sikes ba bi dei 
ant bi niht grede on ure Laverd ne neaver griþ ne yeove him aþet he þurh his 
grace habbe hire swuch aturnet 
Salve of wreaþþe ich seide is þolemodnesse þet haveþ þreo steiren heh 
ant herre ant alre hest ant nest te hehe heovene Heh is þe steire yef þu þolest for 
þi gult herre yef þu navest gult alre hest yef þu þolest for þi goddede Nai 
seiþ sum ameaset þing yef ich hefde gult þerto nalde ich neaver meanen 
Art tu þet swa seist ut of þeseolven Is þe leovere to beon Judase feolahe þen 
Jesu Cristes fere Ba weren ahonget ah Judas for his gult Jesu wiþute gult for 
his muchele godlec wes ahon o rode Hweþeres fere wult tu beon Wiþ hweþer 
wult tu þolien Of þis is þe ruppe iwriten muchel hu he is þi file þe misseiþ 
oþer misdeþ þe Lime is þe Frensch of file Nis hit or acurset þe iwurþeþ 
swartre ant ruhre se hit is ifilet mare ant rusteþ þe swiþere þet me hit scureþ 
hearde Gold seolver stel irn al is or Gold ant seolver cleansiþ ham of hare 
dros i þe fur yef þu gederest dros þe rin þet is ayein cunde þe chaliz þe wes 
þerin imealt ant strongliche iweallet ant seoþþen þurh se moni dunt ant 
frotunge to Godes nep se swiþe feire afeitet walde he yef he cuþe speoken 
awearien his cleansing fur ant his wruhte honden 
Al þis world is Godes smiþ to smeoþien his icorene Wult tu þet Godd nabbe 
na fur in his smiþþe ne bealies ne homeres Fur is scheome ant pine þine 
bealies beoþ þe þe misseggeþ þine homeres þe þe hearmiþ þench of þis 
essample Hwen dei of riht is iset ne deþ he scheome þe deme þe a þis half 
þe isette dei brekeþ þe triws ant wrekeþ him o þe oþer on himseolven 
Ant hwa nat þet Domesdei nis þe dei iset to don riht alle men Hald þe triws 
þe hwiles hwet woh se me deþ þe þe richtwise deme haveþ iset te dei to loki 
richt bitwenen ow  Ne do þu nawt him scheome forhohie wrake of his dom ant 
neomen to þin ahne Twa þinges beoþ þet Godd haveþ edhalden to himseolven 
þet beoþ wurþschipe ant wrake as Hali Writ witneþ Hwase eaver on himseolf 
takeþ owþer of þeos twa he robbeþ Godd ant reaveþ Deale Art tu se wraþ 
wiþ mon oþer wiþ wummon þet tu wult forte wreoke þe reavin Godd mid 
strengþe 
Accidies salve is gastelich gleadschipe ant frovre of gleadful hope þurh redunge 
þurh hali þoht oþer of monnes muþe Ofte leove sustren ye schulen uri leasse 
forte reden mare Redunge is god bone Redunge teacheþ hu ant hwet me bidde 
ant beode biyet hit efter Amidde þe redunge hwen þe heorte likeþ kimeþ up a 
devotiun þet is wurþ monie benen Forþi seiþ Sein Jerome Hali redunge beo eaver i þine honden 
Slep ga upo þe as þu lokest þe ron ant te hali pagne ikepe þi fallinde neb 
swa þu schalt reden yeornliche ant longe Euch þing þah me mei overdon best 
is eaver mete 
Ayeines yisceunge ich walde þet oþre schuneden as ye doþ gederunge To 
muche freolec cundleþ hire ofte Freo iheortet ye schule beon Ancre of oþer 
freolec haveþ ibeon oþerhwiles to freo of hireseolven 
Galnesse kimeþ of yivernesse ant of flesches eise for as Sein Gregoire seiþ 
 Mete ant drunch over riht temeþ þreo teames lihte wordes lihte werkes ant 
leccheries lustes Ure Laverd beo iþonket þe haveþ of yivernesse ihealet ow 
mid alle Ah galnesse ne biþ neaver allunge cleane acwenct of flesches fondunge 
Ah þet understondeþ wel þet þreo degrez beoþ þe rin as Seint Beornard witneþ 
þe forme is cogitatiun þe oþer is affectiun þe þridde is cunsence Cogitatiuns 
beoþ fleonninde þohtes þe ne leasteþ nawt ant teo as Sein Beornard seiþ ne 
hurteþ nawt te sawle Ah þah ha bispottiþ hire wiþ hare blake speckes swa þet 
nis ha nawt wurþe þet Jesu hire leofmon þet is al feier bicluppe hire ne cusse 
hire ear ha beo iwesschen Swuch fulþe as hit kimeþ lihtliche lihtliche geaþ 
awei wiþ wiþ wiþ alle goddeden Affectiun is hwen þe 
þoht geaþ inward ant delit kimeþ up ant te lust waxeþ þenne as wes spot 
ear upo þe hwite hude þer waxeþ wunde ant deopeþ in toward te sawle efter 
þet te lust geaþ ant te delit þe rin forþre Ant forþre þenne is neod to yeiyen A Laverd heal me for ich am iwundet Ruben þu reade þoht þu blodi delit ne waxe 
þu neaver Cunsense þet is skiles yettunge hwen þe delit i þe lust is igan se 
overforþ þet ter nere nan wiþseggunge yef þer were eise to fulle þe dede þis 
is hwen þe heorte draheþ to hire unlust as þing þe were amainet ant feþ on as 
to winkin to leote þe feond iwurþen ant leiþ hireseolf duneward buheþ him 
as he bit ant yeieþ Cravant Cravant ase softe swohninde þenne is he kene 
þe wes ear curre þenne leapeþ he to þe stod ear feorren to ant bit deaþes bite 
Godes deore spuse iwiss deaþes bite for his teþ beoþ attrie as of a wed 
dogge Daviþ i þe Sawter cleopeþ hine dogge 
Forþi mi leove suster sone se þu eaver underyetest þet tes dogge of helle 
cume snakerinde wiþ his blodi flehen of stinkinde þohtes ne li þu nawt stille 
ne ne site nowþer to lokin hwet he wule don ne hu feor he wule gan ne sei þu 
nawt slepinde Ame dogge Ga her ut Hwet wult tu nu her inne þis tolleþ 
him inward Ah nim anan þe rodesteaf mid nempnunge i þi muþ mid te mearke 
i þin hond mid þoht i þin heorte ant hat him ut heterliche þe fule curdogge 
ant liþere to him luþerliche mid te hali rodesteaf stronge bacduntes þet is 
rung up sture þe hald up ehnen on heh ant honden toward heovene Gred efter 
sucurs Yef 
þe ne kimeþ sone help gred luddre wiþ hat heorte ant swa al 
þe Salm over wiþ halsinde bonen o þin ahne 
ledene Smit smeortliche adun þe cneon to þer eorþe ant breid up þe rode
steaf ant sweng him o fowr half ayein helle dogge þet nis nawt elles bute 
blesce þe al abuten wiþ þe eadi rodetaken Spite him amid te beard to hoker ant 
to scarne þe flikereþ swa wiþ þe ant fikeþ dogge fahenunge Hwen he for se 
liht wurþ for þe licunge of a lust ane hwile stucche chapeþ þi sawle 
Godes deore bune þet he bohte mid his blod ant mid his deorewurþe deaþ o 
þe deore rode aa bihald hire wurþ þet he paide for hire ant dem þe refter hire 
pris ant beo on hire þe deorre Ne sule þu neaver se eþeliche his fa ant þin 
eiþer his deorewurþe spuse þet costnede him se deore Makie deofles hore of 
hire is reowþe over reowþe To unwreast mid alle ha is þe mei wiþ toheoven 
up hire þreo fingres overcumen hire fa ant ne luste for slawþe Hef forþi wiþ 
treowe ant hardi bileave up þine þreo fingres ant wiþ þe hali rodesteaf þet 
him is laþest cuggel lei o þe doggedeovel nempne ofte Jesu cleope his passiunes 
help halse bi his pine bi his deorewurþe blod bi his deaþ o rode flih to his 
wunden Muchel he luvede us þe lette makien swucche þurles in him forte huden 
us in Creop in ham wiþ þi þoht ne beoþ ha al opene Ant wiþ his deore
wurþe blod biblodge þin heorte 
 Ga into þe stan seiþ þe prophete ant hud te i þe dolven eorþe þet is 
i þe wunden of ure Laverdes flesch þe wes as idolven wiþ þe dulle neiles as 
he i þe Sawter longe vore seide þet 
is ha dulven me baþe þe vet ant te honden Ne seide he nawt þurleden for 
efter þis leattre as ure meistres seggeþ swa weren þe neiles dulle þet ha 
dulven his flesch ant tobreken þe ban mare þen þurleden to pinin him sarre He 
himseolf cleopeþ þe toward teose wunden Mi culvre he seiþ cum hud te i mine limen þurles i 
þe hole of mi side Muche luve he cudde to his leove culvre þet he swuch 
hudles makede Loke nu þet tu þe he cleopeþ culvre habbe culvre cunde 
þet is wiþute galle ant cum to him baldeliche ant make scheld of his passiun 
ant sei wiþ Jeremie þet is þu schalt 
yeove me Laverd heorte scheld ayein þe feond þi swincfule pine þet hit 
swincful wes he schawde hit witerliche inoh þa he sweatte ase blodes swat 
dropen þe runnen to þer eorþe Me schal halden scheld i feht up abuven heaved 
oþer ayein þe breoste nawt ne drahen hit bihinden Al riht swa yef þu wult þet 
te rodescheld ant Godes stronge passiun falsi þe deofles wepnen ne dragse þu 
hit nawt efter þe ah hef hit on heh buve þin heorte heaved i þine breoste ehnen 
Hald hit up toyein þe feond schaw hit him witerliche þe sihþe þe rof ane 
bringeþ him o fluhte for ba him scheomeþ þerwiþ ant griseþ ut of witte efter 
þe ilke time þet ure Laverd þerwiþ brohte swa to grunde his cointe coverschipe 
ant his prude strengþe Yef þu þurh þi yemeles werest te earst wacliche ant 
yevest to þe feond inyong to forþ i þe frumþe swa þet tu ne mahe nawt reculin 
him ayeinward for þi muchele unstrengþe ah art ibroht se overforþ þet tu ne 
maht þis scheld halden o þin heorte ne wrenchen hire þerunder frommard te 
deofles earowen nim þe aleast forþ Sein Beneites salve þah ne þearf hit nawt 
beon se overstrong as his wes þe of þe walewunge rug ant side ant wombe 
ron al o gureblode Ah lanhure yef þeseolf hwen þe strongest stont a smeort 
discepline ant drif as he dude þet swete licunge into smeortunge Yef þu þus ne 
dest nawt ah slepinde werest te he wule gan to feor on þe ear þu least wene 
ant bringe þe of ful þoht into delit of ful lust ant swa he bringeþ þe al over to 
skiles yettunge þet is deadlich sunne wiþuten þe dede ant swa is ec þe delit of 
þet stinkinde lust wiþute grant of þe werc se longe hit mei leasten þenne hit least to longe hwen þe skile ne fehteþ na lengre þer
toyeines Forþi leove suster as ure Laverd leareþ totred te neddre heaved 
þet is þe biginnung of his fondunge Eadi is seiþ Daviþ þe wiþhalt hire on earst ant tobrekeþ 
to þe stan þe earste sturunges hwen þe flesch ariseþ hwil þet ha beoþ yunge 
Ure Laverd is icleopet stan for his treownesse Nim ant keche us leofmon anan þe 
yunge foxes he seiþ ure Laverd þe strueþ þe winyardes þet beoþ 
þe earste procunges þe strueþ ure sawlen þe mot muche tilunge to to beoren 
winberien þe deovel is beore cunnes ant haveþ asse cunde for he is bihinden 
strong ant i þe heaved feble swa is beore ant asse þet is i þe frumþe Ne 
yef þu him neaver inyong ah tep him o þe sculle for he is earh as beore þe ron 
ant hihe him swa þeoneward ant askur him se scheomeliche sone se þu 
underyetest him þet him grise wiþ þe stude þet tu wunest inne For he is þinge 
prudest ant him is scheome laþest 
Alswa leove suster sone se þu eaver felest þet tin heorte wiþ luve falle to 
eani þing eawt over mete ananrihtes beo war of þe neddre atter ant totred his 
heaved þe cwene seide ful soþ þe wiþ a strea ontende alle hire wanes þet 
muchel kimeþ of lutel Ant nim nu yeme hu hit feareþ þe sperke þe wint up ne 
bringeþ nawt ananriht þe hus al o leie ah liþ ant kecheþ mare fur ant fostreþ 
forþ ant waxeþ from leasse to mare aþet al þe hus bleasie forþ ear me least 
wene Ant te deovel blaweþ to from þet hit earst cundleþ ant mutleþ his beali
bleas eaver as hit waxeþ Understond tis bi þeseolf a sihþe þet tu sist oþer 
anlepi word þet tu misherest yef hit eawt stureþ þe cwench hit wiþ teares 
weater ant mid Jesu Cristes blod hwil hit nis bute a sperke ear þen hit waxe ant 
ontende þe swa þet tu hit ne mahe cwenchen For swa hit timeþ ofte ant hit is 
riht Godes dom þet hwa ne deþ hwen ha mei ne schal ha hwen ha walde 
Moni cunnes fondunge is i þis feorþe dale misliche frovren ant monifalde 
salven Ure Laverd yeove ow grace þet ha ow moten helpen Of alle þe oþre 
þenne is schrift þe biheveste Of hit schal beon þe fifte dale as ich bihet þe ruppe 
Ant neomeþ yeme hu euchan dale falleþ into oþer as ich þear seide 
</td>
<td align=left valign=top>
 
 
 
</td>
<td align=left valign=top>
Twa þinges neomeþ yeme of schrift i þe biginnunge þe earre of hwuch 
mihte hit beo þe oþer hwuch hit schule beon þis beoþ nu as twa limen 
ant eiþer is todealet þe earre o sixe þe oþer o sixtene stucchen Nu is þis 
of þe earre 
Schrift haveþ monie mihtes ah nulle ich of alle seggen bute sixe þreo ayein þe 
deovel ant þreo on usseolven Schrift schent þen deovel hackeþ of his heaved ant 
todreaveþ his ferd Schrift wescheþ us of alle ure fulþen yelt us alle ure luren 
makeþ us Godes children Eiþer haveþ hise þreo Pruvie we nu alle þe earste 
þreo beoþ alle ischawde i Judiþe deden Judiþ þet is schrift as wes yare iseid 
 sloh Oloferne þet is þe feond of helle Turn þe ruppe þer we speken of 
fuhelene cunde þe beoþ ievenet to ancre Ha hackede of his heaved ant seoþþen 
com ant schawde hit to þe burhpreostes þenne is þe feond ischend hwen me 
schaweþ alle hise cweadschipes his heaved is ihacket of ant he islein i þe mon 
sone se he eaver is riht sari for his sunnen ant haveþ schrift on heorte Ah he nis nawt 
þe yet ischend hwil his heaved is ihulet as dude on earst Judiþ ear hit beo i
schawet þet is ear þe muþ i schrift do ut þe heaved sunne nawt te sunne ane 
ah al þe biginnunge þe rof ant te foreridles þe brohten in þe sunne þet is þe 
deofles heaved þet me schal totreoden anan as ich ear seide þenne flith his ferd 
anan as dude Olofernes his wiheles ant his wrenches þet he us wiþ asaileþ doþ ham 
alle o fluhte ant te burh is arud þet ha hefden biset þet is to seggen þe sunfule is 
delifret Judas Macabeu hwa stod ayein him Alswa i þet folc þa hit 
easkede efter Josues deaþ hwa schulde beon hare dug ant leaden ham i ferde Ure Laverd ham ondswerede Judas schal gan bivoren ow ant ich 
chulle ower faes lond biteachen in his honden Lokiþ nu ful yeorne hwet tis beo to 
seggen Josue spealeþ heale ant Judas schrift as Judiþ þenne is Josue dead 
hwen sawle heale is forloren þurh eani deadlich sunne þe sunfule seolf is þe unwihtes 
lond þe is ure deadliche fa ah þis lond ure Laverd bihat to biteachen i Judase honden 
forhwon þet he ga bivoren Schrift lo is gunfanuner ant bereþ þe banere bivoren al 
Godes ferd þet beoþ gode þeawes Schrift reaveþ þe feond his lond þet is 
þe sunfule mon ant al todriveþ Chanaan þe feondes ferd of helle Judas hit dude 
licomliche ant schrift þet hit bitacneþ deþ gasteliche þet ilke þis beoþ nuþe þreo 
þing þet schrift deþ o þe deovel þe oþer þreo þing þet hit deþ usseolven 
þet beoþ þeose herefter 
Schrift wescheþ us of alle ure fulþen for swa hit is iwriten Ant þet wes bitacnet 
þa Judiþ wesch hire ant despulede hire of widewene schrud þet wes merke of sorhe 
 ant sorhe nis bute of sunne Schrift eft al þet god þet we hefden forloren þurh heavedsunne bringeþ 
al ayein ant yelt al togederes þis wes bitacnet þurh þet Judiþ schrudde hire mid hali
dahne weden ant feahede hire utewiþ as schrift deþ us inwiþ wiþ alle þe feire 
urnemenz þe blisse bitacniþ Ant ure Laverd seiþ þurh Zacharie þet is schrift schal makie þe mon alswuch as he wes 
bivore þet he sunegede ase cleane ant ase feier ant ase riche of alle god þe limpeþ 
to sawle þe þridde þing is þet schrift deþ usseolven þe frut of þes oþre twa ant 
endeþ ham baþe þet is makeþ us Godes children þis is bitacnet þerbi þet 
Judas i Genesy biwon of Jacob Benjamin Benjamin seiþ ase muchel ase sune of riht 
half Judas þet is schrift alswa as is Judiþ for ba ha spealieþ an on Ebreische 
ledene þes gasteliche Judas biyet of Jacob his feader þet is ure Laverd to 
beon his rihthondes sune ant bruken buten ende þe eritage of heovene Nu we habbeþ 
iseid of hwuch mihte schrift is hwucch efficaces hit haveþ ant inempnet sixe Loki 
we nu yeornliche hwuch schrift schule beon þe beo of swuch strengþe Ant forte 
schawin hit bet deale we nu þis lim o sixtene stucchen 
Schrift schal beo wreiful bitter mid sorhe ihal naket ofte imaket hihful eadmod 
scheomeful dredful hopeful wis soþ ant willes ahne ant studevest biþoht 
bivore longe Her beoþ nu as þah hit weren sixtene stuchen þe beoþ ifeiet to schrift 
ant we schulen of euchan sum word sunderliche seggen 
Schrift schal beo wreiful Mon schal wreien him i schrift nawt werien him ne 
seggen Ich hit dude þurh oþre Ich wes ined þerto þe feond hit makede me 
don þus Eve ant Adam wereden ham Adam þurh Eve ant Eve þurh þe neddre 
þe feond ne mei neden namon to na sunne þah he eggi þerto ah ful wel he let of 
hwen ei seiþ þet he makede him to sunegin as þah he hefde strengþe þe naveþ nan 
mid alle bute of usseolven Ah me ah to seggen Min ahne unwrestlec hit dude ant 
willes ant waldes ich beah to þe deovel Yef þu witest ei þing þi sunne bute þe
seolven þu ne schrivest te nawt yef þu seist þet tin unstrengþe ne mahte nawt elles 
þu wrenchest þi sunne upo Godd þe makede þe swuch þet tu bi þin tale wiþstonde 
ne mahtest Wreie we þenne usseolven for lo hwet Seinte Pawel seiþ þet is yef we wreieþ wel her ant 
demeþ her usseolven we schule beo cwite of wreiunge ed te muchele dome þear 
as Seint Anselme seiþ þeos dredfule wordes O þe an half o Domesdei schulen ure swarte sunnen 
strongliche bicleopien us of ure sawle morþre O þe oþer half stont rihtwisnesse 
þet na reowþe nis wiþ dredful ant grislich ant grureful to bihalden buven us þe 
eorre deme for ase softe as he is her ase heard he biþ þer ase milde as he is nu 
ase sturne þenne lomb her liun þer as þe prophete witneþ þe liun schal greden he seiþ Hwa ne mei beon offearet Her we 
cleopieþ him lomb as ofte as we singeþ Nu 
as ich seide schule we seon buven us þe ilke eorre deme þet is ec witnesse ant wat 
alle ure gultes bineoþen us yeoniende þe wide þrote of helle inwiþ usseolven ure 
ahne conscience þet is ure inwit forculiende hireseolven wiþ þe fur of 
sunne wiþuten us al þe world leitinde o swart lei up into þe skiwes þe sari sunfule 
þus biset hu schal him stonde þenne To hwuch of þes fowre mei he him biwenden 
Nis þer buten heren þet hearde word þet wa word þet grisliche word grureful 
over alle 
 Gaþ ye aweariede ut of min ehsihþe into þet eche fur þet wes igreiþet to þe 
feond ant to his engles Ye forbuhe monne dom þet ich demde mon to þet wes to 
libben i swinc ant i sar on eorþe ant ye schulen nu forþi habben deofles dom 
bearne wiþ him echeliche i þe fur of helle Wiþ þis schulen þe forlorene warpen a 
swuch yur þet heovene ant eorþe mahen ba grimliche agrisen Forþi Seint Austin 
leofliche us leareþ þet is þenche mon o Domesdei ant deme her him
seolven þus o þisse wise Skile sitte as domesmon upo þe domseotel Cume þe refter 
forþ his þohtes munegunge wreie him ant bicleopie him of misliche sunnen Beal 
ami þis þu dudest þear ant tis þear ant tis þear ant o þisse wise His inwit beo 
icnawes þe rof ant beore witnesse Soþ hit is Soþ hit is þis ant muchele mare 
Cume forþ þe refter fearlac þurh þe deme heast þe heterliche hate Tac bind him 
heteveste for he is deaþes wurþe Bind him swa euch lim þet he haveþ wiþ i
suneget þet he ne mahe wiþ ham sunegi na mare Fearlac haveþ ibunden him 
hwen he ne dear for fearlac sturie toward sunne Yet nis nawt þe deme þet is skile 
 ipaiet þah he beo ibunden ant halde him wiþ sunne bute yef he abugge þe sunne 
þet he wrahte ant cleopeþ forþ pine ant sorhe ant hat þet sorhe þersche inwiþ þe 
heorte wiþ sar bireowsunge swa þet hire suhie ant pini þe flesch utewiþ mid 
feasten ant wiþ oþre fleschliche sares Hwase o þisse wise bivoren þe muchele 
dom demeþ her himseolven eadi he is ant seli For as þe prophete seiþ Nule nawt ure Laverd þet a mon for a þing beo twien i
demet Hit nis nawt i Godes curt as i þe schire þeras þe þet nickeþ wel mei beon 
iborhen ant te ful þe is icnawen Bivore Godd is oþerweis Yef þu wreiest te her Godd wule werie þe þear ant skerin 
mid alle ed te nearewe dome forhwon þet tu deme þe as ich itaht habbe 
Schrift schal beo bitter ayein þet te sunne þuhte sumchearre swete Judiþ þe 
spealeþ schrift as ich ofte habbe iseid wes Merarihtes dohter Ant Judas þet is 
ec schrift wivede o þamar Merariht ant þamar ba ha spealieþ an on 
Ebreische ledene Neomeþ nu yeorne yeme of þe bitacnunge ich hit segge scheortliche 
Bitter sar ant schrift þet an mot cumen of þe oþer as Judiþ dude of Merariht Ant 
ba beon somet ifeiet as Judas ant þamar For nowþer wiþuten oþer nis noht 
wurþ oþer lutel Phares ant Zaram ne temiþ ha neavre Judas streonede of þamar 
Phares ant Zaram þe gasteliche bitacniþ 
tweamunge from sunne ant i þe heorte þe refter arisinde grace Fowr þinges yef 
mon þencheþ þet heaved sunne dude him mahen makien him to sorhin ant bittrin his 
heorte Lo þis þe forme yef a mon hefde ilosed in a time of þe dei his feader ant his 
moder his sustren ant his breþren ant al his cun ant alle his freond þet he eaver 
hefde weren astorven ferliche nalde he over alle men sorhful beon ant sari as he eaþe 
mahte Godd wat he mei beon muche deale sorhfulre þet haveþ wiþ deadlich sunne 
gasteliche islein Godd inwiþ his sawle nawt ane forloren þe swete feader of heovene 
ant Seinte Marie his deorewurþe moder oþer Hali Chirche hwen he of hire 
naveþ ne leasse ne mare ant te engles of heovene ant alle hali halhen þe weren him 
ear for freond for breþren ant for sustren As to him ha beoþ deade As onont him is 
he haveþ islein ham alle ant haveþ þear as ha livieþ aa leaþþe of ham alle as 
Jeremie witneþ þet 
is al þet him luvede yeieþ spi him on ant heatieþ him alle Yet mare his children 
sone se he sunegede deadliche deiden alle clane þet beoþ his gode werkes þe 
beoþ forloren alle Yet upon al þis ilke he is himseolf biwrixlet ant bicumen of Godes 
child þe deofles bearn of helle eatelich to seonne as Godd seolf i þe Godspel seiþ þenche euch of his estat þet he is oþer wes in ant he 
mei seon hwervore he ah to siken sare Forþi seiþ Jeremie Make bitter man as wif deþ for hire child þe nefde bute 
him ane ant siþ hit bivoren hire fearliche asteorven Nu þe oþer þet ich bihet A mon 
þe were idemet for a luþer morþre to beo forbearnd al cwic oþer scheomeliche 
ahonget hu walde his heorte stonden Me þu unseli sunful þa þu þurh deadlich 
sunne murþredest Godes spuse þet is þi sawle þa þu were idemet forte 
beon ahonget o bearninde wearitre i þe eche lei of helle 
þer þu makedest foreward mid te deovel of þi deaþ ant seidest in Ysaie wiþ þe 
forlorene þet 
is we habbeþ treowþe ipliht deaþ foreward ifeast mid helle For þis is þe 
feondes chaffere he yeove þe sunne ant tu him þi sawle ant ti bodi mid al to weane 
ant to wontreaþe world abuten ende Nu þe þridde scheortliche þench a mon 
þe hefde al þe world o walde ant hefde for his cweadschipe forloren al on a stunde 
 hu he walde murnin ant sari iwurþen þenne ahest tu to beon hundret siþe 
sarure þe þurh an heaved sunne forlure þe riche of heovene forlure ure Laverd 
þet is hundret siþen ye þusent þusent siþen betere þen is al þe world eorþe ba 
ant heovene Nu yet þe feorþe yef þe king 
hefde bitaht his deore sune to his an cniht to lokin ant unþeode leadde forþ þis child 
in his warde swa þet tet child seolf weorrede upon his feader wiþ þet unþeode nalde 
þe cniht beo sari ant scheomien ful sare We beoþ alle Godes sunen þe kinges of 
heovene þe haveþ bitaht ure euch an engel i warde Sari is he on his wise hwen 
unþeode leat us forþ hwen we ure gode feader wreaþeþ wiþ sunne Beo we sari 
þet we eaver schulen wreaþen swuch feader ant sweamen swuch wardein þe wit 
ant wereþ us eaver wiþ þe unseli gastes for elles uvele us stode Ah we schuhteþ 
him awei hwen we doþ deadlich sunne ant heo leapeþ þenne to sone se he us 
firseþ Halde we him neh us wiþ smeal of gode werkes ant us in his warde Wat 
Crist ure euchan to se gentil wardein bereþ to lutel menske ant kunnen him to lutel 
þonc of his servise þeos ant monie reisuns beoþ hwi mon mei beo bitterliche sari 
for his sunnen ant wepen ful sare Ant wel is him þe swa mei for wop is sawle heale 
Ure Laverd deþ toward us as me deþ to uvel deattur nimeþ leasse þen we ahen him 
ant is þah wel ipaiet We ahen him blod for blod ant ure blod þah ayein his blod þet 
he schedde for us were ful unefne change Ah wast tu hu me yeddeþ me nimeþ ed 
uvel dettur aten for hweate ant ure Laverd nimeþ ed us teares ayein his blod ant is 
wilcweme He weop o þe rode o Lazre o Jerusalem for oþer monne sunnen Yef 
we wepeþ for ure ahne nis na muche wunder Wepe we quoþ þe hali mon i þa me hefde longe on him iyeiet efter sarmun Leote we quoþ he teares 
leste ure ahne teares forseoþen us in helle 
Schrift schal beon ihal þet is iseid al to a mon ut of childhade þe povre 
widewe hwen ha wule hire hus cleansin ha gedereþ al þe greaste on an heap on alre 
earst ant schuveþ hit ut þenne þe refter kimeþ eft ayein ant heapeþ eft togederes 
þet wes ear ileavet ant schuveþ hit ut efter þe refter o þe smeale dust yef hit 
dusteþ swiþe ha flaskeþ weater ant swopeþ ut efter al þet oþer Alswa schal þe 
schriveþ him efter þe greate schuven ut þe smealre Yef dust of lihte þohtes windeþ 
to swiþe up flaski teares on ham ne schulen ha nawt þenne ablende þe heorte 
ehnen Hwase heleþ eawiht he naveþ iseid nawiht forhwon he beo þe skerre ah 
is ilich þe mon þe haveþ on him monie deadliche wunden ant schaweþ þe leche alle 
ant let healen buten an þet he deieþ upon as he schulde on alle He is ase men in a 
schip þe haveþ monie þurles þer þe weater þreasteþ in ant heo dutteþ alle buten 
an þurh hwam ha druncniþ alle clane Me teleþ of þe hali mon þe lei on his deaþ
uvel ant wes laþ to seggen a sunne of his childhad ant his abbat bed him allegate 
seggen Ant he ondswerede þet hit nere na neod forþi þet he wes lute child þa he 
hit wrahte O least þah unneaþe þurh þe abbates ropunge þet he hit seide ant deide 
þ refter sone Efter his deaþ com a niht ant schawde him to his abbat i snawhwite 
schrudes as þe þet was iborhen ant seide þet sikerliche yef he nefde þet ilke þing 
þet he dude i childhad i schrift utterliche iseid he were idemet bimong þe forlorene 
Alswa of anoþer þet wes for neh fordemet forþi þet he hefde enchearre ined a 
mon to drinken ant deide þe rof unschriven Alswa of þe leafdi forþi þet ha hefde i
leanet to a wake a wummon an of hire weden Ah hwase haveþ yeorne isoht alle þe 
hurnen of his heorte ne ne con rungi mare ut yef þer eawiht edluteþ hit is ich 
hopie i þe schrift ischuven ut mid tet oþer hwen þer ne liþ na yemeles ant he 
walde fein mare yef he cuþe seggen 
Schrift schal beo naket þet is naketliche imaket nawt bisamplet feire ne 
hendeliche ismaket ah schulen þe wordes beon ischawet efter þe werkes þet is 
tacne of heatunge þet me tukeþ to wundre þing þet me heateþ swiþe Yef þu 
heatest ti sunne hwi spekest tu menskeliche þe rof Hwi hudest tu his fulþe Spec hit 
scheome schendfulliche ant tuk hit al to wundre alswa as þu wel wult schende þen 
schucke Sire ha seiþ þe wummon ich habbe ihaved leofmon oþer ich habbe 
ibeon ha seiþ fol of meseolven þis nis nawt naket schrift Biclute þu hit nawt 
Do awei þe totagges Unwrih þe ant sei Sire Godes are ich am a ful stod
meare a stinkinde hore Yef þi fa a ful nome ant cleope þi sunne fule Make hit i 
schrift steortnaket þet is ne hel þu nawiht of al þet liþ þerabuten þah to fule 
me mei seggen Me ne þearf nawt nempnin þet fule dede bi his ahne fule nome ne þe 
schendfule limes bi hare ahne nome inoh is to seggen swa þet te hali schriftfeader 
witerliche understonde hweat tu wulle meanen Abute sunne liggeþ six þing þet hit 
hulieþ o Latin circumstances on Englisch totagges mahe beon icleopede persone 
stude time manere tale cause Persone þe dude þe sunne oþer wiþ hwam me hit 
dude unwreo ant segge Sire ich am a wummon ant schulde bi rihte beo mare 
scheomeful to habben ispeken as ich spec oþer idon as ich dude forþi mi sunne is 
mare þen of a wepmon for hit bicom me wurse Ich am an ancre a nunne a wif 
iweddet a meiden a wummon þet me lefde se wel a wummon þe habbe ear 
ibeon ibearnd wiþ swuch þing ant ahte þe betere forte beon iwarnet Sire hit 
wes wiþ swuch mon ant nempni þenne munek preost oþer clearc ant 
of þet ordre a weddet mon a ladles þing a wummon as ich am þis is nu of 
persone Alswa of þe stude Sire þus ich pleide oþer spec i chirche eode o ring 
i chirchyard biheold hit oþer wreastlunge ant oþre fol gomenes spec þus 
oþer pleide bivoren worltliche men bivoren recluse in ancrehus ed oþer þurl þen 
ich schulde neh hali þing Ich custe him þer hondlede him i swuch stude oþer 
meseolven I chirche ich þohte þus biheold him ed te weovede Of þe time 
alswa Sire ich wes of swuch ealde þet ich ahte wel to habben wisluker iwite me 
 Sire ich hit dude in lenten i feasten dahes in hali dahes hwen oþre weren ed chirche 
 Sire ich wes sone overcumen ant is þe sunne mare þen yef ich hefde ibeon akeast 
wiþ strengþe ant feole swenges Sire ich wes þe biginnunge hwi swuch þing 
hefde forþgong þurh þet ich com i swuch stude ant i swuch time Ich biþohte me 
ful wel ear þen ich hit eaver dude hu uvele hit were idon ant dude hit noþeleatere 
þe manere alswa seggen þet is þe feorþe totagge Sire þis sunne ich dude þus 
ant o þisse wise þus ich leornede hit earst þus ich com earst þe rin þus 
ich dude hit forþward o þus feole wisen þus fulliche þus scheomeliche þus 
ich sohte delit hu ich meast mahte paien mi lustes brune ant seggen al þe wise Tale 
is þe fifte totagge hu ofte hit is idon tellen al Sire ich habbe þis þus ofte idon 
iwonet for to speoke þus hercni þullich speche þenchen hwiche þochtes foryeme 
þing ant foryeoten lachyen eoten drinken lasse oþer mare þenne neode askeþ 
 Ich habbe ibeon þus ofte wraþ seoþþen ich wes ischriven nest ant for þulli 
þing ant þus longe hit leste þus ofte iseid les þus ofte þis ant þis Ich habbe i
don þis to þus feole ant þus feole siþen Cause is þe seste totagge  Cause is hwi 
þu hit dudest oþer hulpe oþre þerto oþer þurh hwet hit bigon Sire ich hit dude 
for delit for uvel luve for biyete for fearlac for flatrunge Sire ich hit dude for 
uvel þah þer ne come nan of Sire mi lihte ondswere oþer mine lihte lates tulden 
him earst upo me Sire of þis word com oþer of þis dede wreaþþe ant uvele 
wordes Sire þe acheisun is þis hwi þet uvel leasteþ yet þus wac wes min 
heorte Euch efter þet he is segge his totagges mon as limpeþ to him wummon 
þet hire rineþ For her nabbe ich nan iseid bute forte munegin mon oþer wummon 
of þeo þe to ham falleþ þurh þeo þe beoþ her iseide as on urn þus of þeose six 
wriheles despoile þi sunne ant make hit naket i þi schrift as Jeremie leareþ Sched ut ase weater þin heorte Yef eoile schet of a feat 
yet ter wule leaven in sumhwet of þe licur yef milc schet þe heow leaveþ Yef win 
sched þe smeal leaveþ Ah weater geaþ al somet ut alswa sched þin heorte þet 
is al þet uvel þet is i þin heorte Yef þu ne dest nawt lo hu grurefulliche Godd seolf 
þreateþ þe þurh Naum þe prophete þu naldest 
nawt unwreo þe to þe preost i schrifte ant ich schal schawin al naket to al folc þi 
cweadschipe ant to alle kinedomes þine scheome sunnen to þe kinedom of eorþe 
to þe kinedom of helle to þe kinedom of heovene ant trussin al þi schendfulnesse o 
þin ahne necke as me deþ o þe þeof þe me leat to demen ant swa wiþ al þe 
schendlac þu schalt trusse ant al torplin into helle seiþ Sein Beornard O seiþ Sein Beornard hwuch schendlac 
ant hwuch sorhe biþ þer ed te dome hwen alle þe leaves schule beon towarplet ant 
al þet fulþe schaweþ him ant wringeþ ut þet wursum bivoren al þe wide worlt 
eorþ ware ant heovenes nawt ane of werkes ah of idelnesses of wordes ant of 
þohtes þe ne beoþ ibet her as Seint Anselme witneþ Euc tide ant time schal beo þer i
rikenet hu hit wes her ispenet Hwen alle þe 
leaves he seiþ Sein Beornard schulen beo towarplet he biheold hu Adam ant 
Eve þa ha hefden i þe frumþe isuneget gedereden leaves ant makeden wriheles of 
ham to hare schentfule limen þus doþ monie efter ham 
Schrift schal beon ofte imaket forþi is i þe Sawter Ant ure Laverd seolf seiþ to his deciples 
 Ga we eft seide he into Judee Judee spealeþ schrift ant swa we ifindeþ 
þet he wende ofte ut of Galilee into Judee Galilee spealeþ hweol forte learen us 
þet we of þe worldes turpelnesse ant of sunne hweol ofte gan to schrifte For þis is 
þe sacrement efter þe weofdes sacrement ant efter fulluht þet te feond is laþest as 
he haveþ to hali men himseolf sare his unþonckes ibeon hit icnawen Wule a 
web beon ed enchearre wiþ a weater wel ibleachet A sol claþ wel iweschen þu 
weschest þine honden in anlepi dei twien oþer þrien ant nult nawt þe sawle Jesu 
Cristes spuse þe eaver se ha is hwittre se fulþe is senre upon hire bute ha beo i
wesschen nult nawt to Godes cluppunge ofte umbe seoveniht wesschen hire eanes hali weater beoden hali þohtes blesceunges cneolunges euch god word 
euch god werc wesscheþ smeale sunnen þe me ne mei alle seggen Ah eaver is schrift 
þe heaved 
Schrift schal beon on hihþe imaket yef sunne timeþ bi niht anan oþer ine marhen 
Yef hit timeþ bi dei ear þen me slepe Hwa durste slepen hwil his deadliche fa heolde 
an itohe sweord upon his heaved þe neappiþ upon helle breord ha torpliþ ofte al 
in ear ha least wenen Hwase is ifallen amid te bearninde fur nis he mare þen 
amead yef he liþ biþencheþ him hwenne he wule arisen A wummon þe haveþ i
losed hire nelde oþer a sutere his eal secheþ hit ananriht ant towent euch strea aþet 
hit beo ifunden ant Godd þurh sunne forloren schal liggen unsoht seove dahes 
fulle Nihe þinges beoþ þet ahten hihin to schrift þe pine þet okereþ for sunne is 
þe deofles feh þet he yeveþ to okere ant to gavel of pine ant eaver se mon liþ lengre 
in his sunne se þe gavel waxeþ of pine i purgatoire oþer her oþer in helle þe oþer þing is þe muchele ant te reowþfule lure þet he 
leoseþ þet na þing þet he deþ nis Gode licwurþe þe þridde is deaþ þet he nat hweþer he schule þet ilke dei ferliche asteorven þe feorþe is secnesse þet he ne mei þenche wel bute 
ane of his uvel ne speoken as he schulde bute granin for his eche ant grunte mare 
for his stiche þen for his sunne þe fifte þing is 
muche scheome þet hit is efter val to liggen se longe ant hure under þe schucke þe 
seste is þe wunde þet eaver wurseþ on hond ant strengre is to healen þe seoveþe þing is uvel 
wune þet Lazre bitacneþ þe stonc se longe he hefde ilein i þer eorþe o 
hwam ure Laverd weop as þe Godspel teleþ ant risede ant mengde himseolven ant 
yeide lude upon him ear he him arearde forte schawin hu strong hit is to arisen of uvel 
wune þe roteþ in his sunne Seinte Marie Lazre stonc of fowr dahes Hu stinkeþ þe 
sunfule of fowr yer oþer of five O seiþ Seint Austin hu earmliche he ariseþ þe under 
wune of sunne haveþ ilein longe Monie 
hundes seiþ Daviþ habbeþ biset me Hwen gredi hundes stondeþ bivore þe 
bord nis hit neod yerde As ofte as eani lecheþ toward te ant reaveþ þe of þi mete 
nult tu as ofte smiten Elles ha walden kecchen of þe al þet tu hefdest Ant tu alswa 
þenne nim þe yerde of þi tunge ant as ofte as þe dogge of helle kecheþ ei god from 
þe smit him ananriht mid te yerde of þi tunge i schrift ant smit him se luþerliche 
þet him laþi ant drede to snecchen eft toward te þet dunt of alle duntes is him 
dunte laþest þe hund þe fret leþer oþer awurieþ ahte me hit beat ananriht 
þet he understonde forhwi he is ibeaten þenne ne dear he nawt eft do þet ilke Beat 
alswa mid ti tunge i schrift þe hund of helle ananriht ant he wule beon ofdred to do 
þe eft swuch þucke Hwa is se fol þet he seiþ bi þe hund þet fret leþer Abid aþet 
tomarhen Ne beat tu him nawt yetten Ah ananriht beat Beat beat ananriht 
Nis þing i þe world þet smeorteþ him sarre þen deþ swuch beatunge Se me 
deoppre wadeþ i þe feondes leiven se me kimeþ up leatere þe eahtuþe þing is 
þet Seint Gregoire seiþ þet is sunne þet nis sone ibet draheþ anan anoþer 
ant þet eft þe þridde ant swa euchan cundleþ mare ant wurse cundel þen þe 
seolve moder þe niheþe reisun is se he ear biginneþ her to don his penitence se 
he haveþ to beten leasse i pine of purgatoire þis beoþ nu nihe reisuns ant monie ma 
þer beoþ hwi schrift ah to beon imaket aa on hihþe 
Schrift ah to beon eadmod as þe puplicanes wes nawt as þe phariseus wes þe 
talde his goddeden ant schawde þet hale forþ þa he schulde habben unwrihen hise 
wunden Forþi he wende unhealet as ure Laverd seolf teleþ ut of þe temple 
Eadmodnesse is ilich þeose cointe hearloz hare gutefeastre hare flowinde cweise 
þet ha putteþ eaver forþ Ant yef hit is eatelich ha schawiþ hit yet eateluker i riche 
monnes ehnen þet ha habben reowþe of ham ant yeoven ham god þe reaþere 
Hudeþ hare hale claþ ant doþ on alre uvemest fiterokes al totorene O þis ilke wise 
eadmodnesse eadmodliche bigileþ ure Laverd ant biyet of his god wiþ seli truandise 
hudeþ eaver hire god schaweþ forþ hire poverte put forþ hire cancre wepinde ant 
graninde bivore Godes ehnen halseþ meadlesliche on his derve passiun on his deore
wurþe blod on his fif wunden on his moder teares o þe ilke tittes þet he seac þe 
milc þet hine fedde on alle his halhene luve o þe deore druerie þet he haveþ to his 
deore spuse þet is to cleane sawle oþer to Hali Chirche on his deaþ o rode for 
hire to biyeotene Wiþ þus anewil ropunge halseþ efter sum help to þe wrecche 
meoseise to lechni wiþ þe seke to healen hire cancre Ant ure Laverd ihalset swa 
ne mei for reowþe wearnen hire ne sweamen hire wiþ warne nomeliche swa as he 
is se unimete large þet him nis na þing leovere þen þet he mahe ifinden acheisun 
forte yeovene Ah hwase yelpeþ of his god as doþ i schrift þeos prude hwet neod 
is ham to helpe Moni haveþ a swuch manere to seggen hire sunnen þet hit is wurþ 
a dearne yelp ant hunteþ efter hereword of mare halinesse 
Schrift ah to beon scheomeful bi þet te folc of Israel wende ut þurh þe Reade Sea 
þet wes read ant bitter is bitacnet þet we moten þurh rudi scheome þet is i soþ 
schrift ant þurh bitter penitence passin to heovene God riht is wat Crist þet us 
scheomie bivore mon þe foryeten scheome þa we duden þe sunne bivore Godes 
sihþe For al 
þet is al is naket seiþ Seinte Pawel ant open to his ehnen wiþ hwam we schulen 
rikenin alle ure deden Scheome is þe measte deal as Seint Austin seiþ of ure 
penitence Ant Sein Bernard seiþ þet na 
deorewurþe yimstan ne deliteþ swa muchel mon to bihalden as deþ Godes ehe þe 
rude of monnes neb þe riht seiþ hise sunnen Understond wel þis word Schrift is a 
sacrement ant euch sacrament haveþ an ilicnesse utewiþ of þet hit wurcheþ in
wiþ as hit is i fulluht þe wesschunge wiþuten bitacneþ þe wesschunge of sawle 
wiþinnen Alswa i schrift þe cwike rude of þe neb deþ to understonden þet te 
sawle þe wes bla ant nefde bute dead heow haveþ icaht cwic heow ant is irudet 
feire 
Schrift schal beo dredful þet tu segge wiþ Jerome As ofte as ich am ischriven eaver me þuncheþ 
me unschriven for eaver is sum foryeten of þe totagges Forþi seiþ Seint Austin þet is þe 
beste mon of al þe world yef ure Laverd demde him al efter rihtwisnesse ant nawt 
efter mearci wa schulde him iwurþen 
 Ah his mearci toward us weieþ eaver mare þen þe rihte nearewe 
Schrift schal beon hopeful Hwase seiþ as he con ant deþ al þet he mei Godd ne 
bit na mare Ah hope ant dred schulen aa beon imengt togederes þis forte bitacnin 
wes i þe alde lahe ihaten þet te twa grindelstanes ne schulde namon twinnin þe 
neoþere þe liþ stille ant bereþ hevi charge bitacneþ fearlac þe teieþ mon from 
sunne ant is iheveget her wiþ heard forte beo quite of heardre þe uvere stan 
bitacneþ hope þe eorneþ ant stureþ hire i gode werkes eaver wiþ trust of muche 
mede þeos twa namon ne parti from oþer for as Sein Gregoire seiþ 
 Dred wiþuten hope makeþ mon untrusten ant hope wiþute dred makeþ over
trusten þeos twa unþeawes untrust ant overtrust beoþ þe deofles tristen þer 
þet wrecche beast seldene edstearteþ Triste is þer me sit mid te greahunz forte 
kepe þe heare oþer tildeþ þe nettes ayein him Toward an of þeos twa is al þet he 
sleateþ for þer beoþ his greahunz þer beoþ his nettes Untrust ant overtrust 
beoþ of alle sunnen nest te yete of helle Wiþ dred wiþuten hope þet is wiþ 
untrust wes Caymes schrift ant Judasen forhwi ha forferden Wiþ hope wiþute 
dred þet is wiþ overtrust is þe unselies sahe þe seiþ i þe Sawter Nis nawt Godd quoþ ha se grim as ye 
him fore makieþ Na he seiþ Daviþ Yeoi he ant seiþ þenne On alre earst he 
cleopeþ þe overtrusti unbilevet þe unbilevet wiþ hwon gremeþ he Godd almihti 
Wiþ þon þet he seiþ Nule he nawt se nearowliche demen as ye seggeþ Yeoi 
siker ah he wule þus þeos twa unþeawes beoþ to grimme robberes ievenet For 
þe an þet is overtrust reaveþ Godd his rihte dom ant his rihtwisnesse þe 
oþer þet is untrust reaveþ him his milce Ant swa ha beoþ umben to fordon 
Godd seolf for Godd ne muhte nawt beon wiþuten rihtwisnesse ne wiþuten milce 
Nu þenne hwucche unþeawes beoþ evening to þeose þe wulleþ Godd acwellen on 
hare fule wise Yef þu art to trusti ant haldest Godd to nessche forte wreoke sunne 
sunne likeþ him bi þin tale Ah bihald hu he wrec in his heh engel þe þohte of a 
prude hu he wrec in Adam þe bite of an eappel hu he bisencte Sodome ant Gommorre 
were ant wif ant wenchel þe nomecuþe burhes al a muche schire dun into helle 
grunde þeras is nu þe Deade Sea þet nawiht cwikes nis inne hu he i Noes 
flod al þe world adrencte bute eahte i þe arche hu he in his ahne folc Israel his 
deorling grimliche awrec him ase ofte as ha gulten Daþan ant Abyron Chore ant his 
feren þe oþre alswa þe he sloh bi feole þusendes ofte for hare gruchunge ane On 
oþer half loke yef þu havest untrust of his unimete milce hu lihtliche ant hu sone 
Seinte Peter efter þet he hefde forsaken him ant þet for a cwene word wes wiþ him 
isahtnet hu þe þeof o rode þe hefde aa ilived uvele in a sterthwile hefde ed him 
milce wiþ a feier speche Forþi bitweone þeos twa untrust ant overtrust hope ant 
dred beon aa ifeiet togederes 
Schrift yet schal beo wis ant to wis mon imaket of uncuþe sunnen nawt to 
yunge preostes yunge ich segge of wit ne to sotte alde Bigin earst ed prude ant 
sech alle þe bohes þe rof as ha beoþ þe ruppe iwritene hwuch falle to þe þe refter 
alswa of onde ant ga we swa duneward rawe bi rawe aþet to þe leaste Ant drah 
togedere al þe team under þe moder 
Schrift ah to beo soþ ne lih þu nawt o þeseolf For as Seint Austin seiþ 
 þe seiþ leas on himseolf þurh to muchel eadmodnesse he is imaket sunful þah 
he ear nere Sein Gregoire seiþ þah Cunde of god heorte is to beon offearet of sunne þeras nan nis 
ofte oþer weie swiþre his sunne sumchearre þen he þurfte Weien hit to lutel is 
ase uvel oþer wurse þe middel wei of meosure is eaver guldene Drede we us eavre 
for ofte we weneþ forte don a lutel uvel ant doþ a great sunne ofte wel to donne ant 
doþ al to cweade Segge we eaver þenne wiþ Seinte Anselme Na god in us nis 
of us ure god is Godes Ah sunne is of us ant ure ahne Godes god hwen ich hit do 
quoþ he Seint Anselme swa o summe wise min uvel hit forgneaieþ oþer ich hit do 
ungleadliche oþer to ear oþer to leate oþer leote wel þe rof þah namon hit nute 
oþer walde þet ei hit wiste oþer yemelesliche do hit oþer to unwisliche to muchel 
oþer to lutel þus eaver sum uvel mongleþ him wiþ mi god þet Godes grace yeveþ 
me þet hit mei lutel likin Godd ant mislikin ofte Seinte Marie Hwen þe hali mon 
seide þus bi himseolf hu mahe we hit witerliche seggen bi us wrecches 
Schrift ah to beon willes þet is willeliche unfreinet nawt idrahen of þe as þin 
unþonkes Hwil þu const seggen eawt sei al uneasket Me ne schal easki nan but for 
neode ane for of þe easkunge mei uvel fallen bute hit beo þe wisre On oþer half 
moni mon abit forte schriven him aþet te nede tippe Ah ofte him liheþ þe wrench 
þet he ne mei hwen he wule þe nalde þa he mahte Na mare cangschipe nis þen 
setten Godd tearme as þah grace were his as he bere hire in his purs to neomen upo 
grace þe rin i þe tearme as he himseolf sette Nai beal ami nai þe tearme is i Godes 
hond nawt i þi bandun Hwen Godd beot hit te reach to ba þe honden for wiþdrahe 
he his hond þu maht þe refter lokin Yef uvel oþer oþerhwet ned te to schrifte lo 
hwet seiþ Seint Austin Servises inedde ne 
cwemeþ nawt ure Laverd þah noþeleatere betere is o þene no Nis neaver to leate penitence þet is soþliche imaket he 
seiþ eft himseolven Ah betere is as Daviþ seiþ þet is mi flesch is ifluret bicumen al neowe for ich chulle 
schrive me ant herie Godd willes Wel seiþ he ifluret to bitacnin wilschrift for 
þe eorþe al unnet ant te treon alswa openiþ ham ant bringeþ forþ misliche flures Eadmodnesse abstinence culvres 
unlaþnesse ant oþre swucche vertuz beoþ feire i Godes ehnen ant swote i Godes 
nease smeallinde flures Of ham make his herbearhe inwiþ þeseolven for his delices 
he seiþ beoþ þer forte wunien 
Schrift ah to beon ahne Namon ne schal i schrift wreien bute himseolven ase 
forþ as he mei þis ich segge forþi þet swuch aventure bitimeþ to sum mon oþer 
to sum wummon þet ha ne mei nawt fulleliche wreien hireseolven bute ha wreie 
oþre Ah bi nome noþeleatere ne nempni ha nawt þe ilke þah þe schriftfeader 
wite wel toward hwam hit turne ah a munk oþer a preost nawt Wilyam ne 
 Water þah þer ne beo nan oþer 
Schrift schal beo studevest to halde þe penitence ant leave þe sunne þet tu segge 
to þe preost Ich habbe studefestliche i þonc ant in heorte þis sunne to forleten ant 
do þe penitence þe preost ne schal nawt easki þe yef þu wult þeonnevorþ 
forhate þi sunne inoh is þet tu segge þet tu hit havest on heorte treoweliche to donne 
þurh Godes grace ant yef þu fallest eft þe rin þet tu wult ananriht arisen þurh 
Godes help ant cumen ayein to schrifte Ga quoþ 
ure Laverd to a sunful wummon ant have wil þet tu nult sungi na mare þus ne 
easkede he nan oþer sikernesse 
Schrift ah to beon biþoht bivore longe Of fif þinges wiþ þi wit gedere þine 
sunnen of alle þine ealdes of childhad of yuheþehad gedere al togederes þe refter 
gedere þe studen þet tu in wunedest ant þench yeorne hwet tu dudest in euch stude 
sunderliche ant in euch ealde þe refter sech al ut ant trude þine sunnen bi þine fif 
wittes þe refter bi alle þine limen i hwuch þu havest isuneget meast oþer oftest 
Aleast sunderliche bi dahes ant bi tiden 
Nu ye habbeþ alle ihaved as ich understonde þe sixtene stucchen þe ich bihet to 
dealen ant alle ich habbe tobroken ham ow mine leove sustren as me deþ to children 
þe mahten wiþ unbroke bread deien on hunger Ah me is þet wite ye moni 
crome edfallen Secheþ ham ant gederiþ for ha beoþ sawle fode 
þulli schrift þet haveþ þus þes sixtene stucchen haveþ þe ilke muchele mihten 
þet ich earst seide þreo ayein þe deovel þreo on usseolven ant þreo ayeines þe 
world deorewurþe over gold or ant yimmes of Ynde 
Mine leove sustren þis fifte dale þe is of schrift limpeþ to alle men iliche forþi 
ne wundri ye ow nawt þet ich toward ow nomeliche nabbe nawt ispeken i þis dale 
Habbeþ þah to ower bihove þis lutle leaste ende Of alle cuþe sunnen as of prude of 
great oþer of heh heorte of onde of wreaþþe of slawþe of yemeles of idel word 
of untohene þohtes of sum idel herunge of sum fals gleadunge oþer of hevi murnunge 
of ypocresie of mete of drunch to muchel oþer to lutel of gruchunge of grim chere 
of silences ibrokene of sitten longe ed þurl of ures mis iseide wiþute yeme of 
heorte oþer in untime of sum fals word of sware of plohe of ischake lahtre of 
schede cromen oþer ale of leote þinges muhelin rustin oþer rotien claþes unseowet 
bireinet unwesschen breoke nep oþer disch oþer biseo yemelesliche ei þing þet me 
wiþ feareþ oþer ahte to yemen of keorfunge of hurtunge þurh unbisehenesse 
of alle þe þinges þe beoþ i þis riwle þe beoþ misnumene of alle þulliche þing 
schrive hire euche wike eanes ed te leaste for nan se lutel nis of þeos þet te deovel 
naveþ enbrevet on his rolle Ah schrift hit schrapeþ of ant makeþ him to leosen 
muchel of his hwile Ah al þet schrift ne schrapeþ of al he wule o Domesdei rede ful 
witerliche forte bicleopie þe wiþ a word ne schal þer wontin Nu þenne ich reade 
yeoveþ him to writen þet leaste þet ye eaver mahen for na meoster nis him leovere 
ant hwetse he writ beoþ umben to schrapien hit of cleanliche Wiþ na þing ne mahe 
ye matin him betere To euch preost mei ancre schriven hire of swucche utterliche 
sunnen þe to alle bifalleþ Ah ful trusti ha schal beon o þe preostes godlec þet ha 
allunge schaweþ to hu hire stonde abute flesches temptatiuns yef ha is swa ifondet 
 bute i deaþes dute þus þah me þuncheþ þet ha mei seggen Sire flesches 
fondunge þet ich habbe oþer habbe ihaved geaþ to vorþ upo me þurh mi 
þeafunge Ich am ofdred leste ich ga drivinde oþerhwiles to swiþe forþward mine 
fol þohtes ant fule umbestunde as þah ich huntede efter licunge Ich mihte þurh 
Godes strengþe schaken ham ofte of me yef ich were cwicliche ant stealewurþliche 
umben Ich am offearet sare þet te delit i þe þoht leaste to longe ofte swa þet hit 
cume neh skiles yettunge Ne dear ich þet ha deopluker ne witerluker schrive hire to 
yung preost herabuten ant yet of þis inohreaþe him walde þunche wunder Ah to 
hire ahne schriftfeader oþer to sum lifhali mon yef ha mei him habben culle al þe 
pot ut þer speowe ut al þet wunder þer wiþ fule wordes þet fulþe efter þet hit 
is tuki al to wundre swa þet ha drede þet ha hurte his earen þet hercneþ hire 
sunnen Yef ei ancre nat nawt of þulliche þinges þonki yeorne Jesu Crist ant halde 
hire i drede þe deovel nis nawt dead þet wite ha þah he slepe 
Lihte gultes beteþ þus anan bi owseolven ant þah seggeþ ham i schrift hwen ye 
þencheþ ham on as ye speokeþ mid preoste For þe leaste of alle sone se ye 
underyeoteþ hit falleþ bivoren ower weoved o cros to þer eorþe ant seggeþ Ich gulte Mearci Laverd þe preost ne þearf for na gult bute hit beo þe 
greattre leggen oþer schrift on ow þen þet lif þet ye leadeþ efter þeos riwle Ah 
efter þe absolutiun he schal þus seggen Al þet god þet tu eaver dest ant al þet 
uvel þet tu eaver þolest for þe luve of Jesu Crist inwiþ þine ancrewahes al ich 
engoini þe al ich legge upo þe i remissiun of þeose ant foryevenesse of alle þine 
sunnen Ant þenne sum lutles ihweat he mei leggen upon ow as a Salm oþer twa tene oþer tweolve Disceplines echi to yef him swa þuncheþ 
Efter þe totagges þe beoþ iwriten þe ruppe he schal þe sunne demen mare oþer 
leasse A sunne ful foryevelich mei wurþe ful deadlich þurh sum uvel totagge þe liþ 
þerbisiden Efter schrift falleþ to speoken of penitence þet is deadbote ant 
swa we habbeþ inyong ut of þis fifte dale into þe seste 
</td>
<td align=left valign=top>
 
 
 
 
 
nbsp 
 
</td>
<td align=left valign=top>
Al is penitence ant strong penitence þet ye eaver dreheþ mine leove 
sustren Al þet ye eaver doþ of god al þet ye þolieþ is ow martirdom 
i se derf ordre For ye beoþ niht ant dei upo Godes rode bliþe mahe 
ye beon þe rof For as Seinte Pawel seiþ As 
ye scottiþ wiþ him of his pine on eorþe ye schule scotti wiþ him of his blisse in 
heovene Forþi seiþ Seinte Pawel Ant Hali Chirche singeþ Al ure blisse mot beon i Jesu Cristes rode þis 
word nomeliche limpeþ to recluses hwas blisse ah to beon allunge i Godes rode 
Ich chulle biginnen herre ant lihten swa herto Neomeþ nu gode yeme for al 
meast is Sein Beornardes sentence 
þreo manere men of Godes icorene livieþ on eorþe þe ane mahe beon to 
gode pilegrimes ievenet þe oþre to deade þe þridde to ihongede wiþ hare 
gode wil o Jesuse rode þe forme beoþ gode þe oþre beoþ betere þe þridde 
best of alle 
To þe forme gredeþ Seinte Peter inwardliche Ich halsi ow he seiþ as elþeodie ant pilegrimes þet ye 
wiþhalden ow from fleschliche lustes þe weorriþ ayein þe sawle þe gode 
pilegrim halt eaver his rihte wei forþward þah he seo oþer here idele gomenes 
ant wundres bi þe weie he ne edstont nawt as foles doþ ah halt forþ his rute ant 
hiheþ toward his giste He ne bereþ na gersum bute his speonse gnedeliche ne 
claþes bute ane þeo þet him to neodeþ þis beoþ hali men þe þah ha beon i 
þe world ha beoþ þe rin as pilegrimes ant gaþ wiþ god liflade toward te riche 
of heovene ant seggeþ wiþ þe Apostle þet is nabbe we na wununge her ah we secheþ 
oþer Beoþ bi þe leaste þet ha mahen ne ne haldeþ na tale of na worltlich 
frovre þah ha beon i worltlich wei as ich seide of pilegrim ah habbeþ hare 
heorte eaver toward heovene Ant ahen wel to habben for oþer pilegrimes gaþ 
i muche swinc to sechen ane sontes banes as Sein James oþer Sein Giles Ah 
þeo pilegrimes þe gaþ toward heovene ha gaþ to beon isontet ant to finden 
Godd seolf ant alle his hali halhen liviende i blisse ant schulen livien wiþ him i 
wunne buten ende Ha ifindeþ iwis Sein Julienes in þe weifearinde men 
yeornliche bisecheþ 
Nu beoþ þeose gode ah yet beoþ þe oþre betere for allegate pilegrimes as 
ich ear seide al gan ha eaver forþward ne bicumen burhmen i þe worldes 
burh ham þuncheþ sumchearre god of þet ha seoþ bi weie ant edstuteþ sum
deal þah ha ne don mid alle ant moni þing ham falleþ to hwerþurh ha beoþ i
lette swa þet mare hearm is sum kimeþ leate ham sum neaver mare Hwa 
is þenne skerre ant mare ut of þe world þen pilegrimes þet is to seggen 
þen þeo men þe habbeþ worltlich þing ant ne luvieþ hit nawt ah yeoveþ hit 
as hit kimeþ ham ant gaþ untrusset lihte as pilegrimes doþ toward heovene 
Hwa beoþ betere þene þeos Godd wat þeo beoþ betere þe þe Apostle spekeþ 
to ant seiþ in his epistle Ye beoþ deade ant ower lif is ihud mid Criste Hwen he þet is ower 
lif eadeaweþ ant springeþ as þe dahunge efter nihtes þeosternesse ant ye schulen 
wiþ him springen schenre þen þe sunne into eche blisse þe nu beoþ þus 
deade hare liflade is herre for pilegrim eileþ monihwet þe deade nis noht of 
þah he ligge unburiet ant rotie buven eorþe Preise him laste him do him scheome 
sei him scheome al him is iliche leof þis is a seli deaþ þet makeþ cwic 
mon þus oþer cwic wummon ut of þe worlde Ah sikerliche hwase is þus 
dead in hireseolven Godd liveþ in hire heorte For þis is þet te Apostle seiþ Ich livie nawt ich ah 
Crist liveþ in me þurh his inwuniende grace ant is as þah he seide worltlich 
speche worltlich sihþe ant euch worltlich þing ifindeþ me deade Ah þet te 
limpeþ to Crist þet ich seo ant here ant wurche i cwicnesse þus riht is euch 
religius dead to þe worlde ant cwic þah to Criste þis is an heh steire ah yet is 
þah an herre Ant hwa stod eaver þe rin Godd wat þe þe seide þis is þet ich seide þe ruppe Crist me schilde 
forte habben eani blisse i þis world bute i Jesu Cristes rode mi Laverd þurh 
hwam þe world is me unwurþ ant ich am unwurþ hire as weari þe is ahonget 
A Laverd hehe stod he þe spec o þisse wise Ant þis is ancre steire þet ha þus 
segge I na þing ne blissi ich me bute i 
Godes rode þet ich þolie nu wa ant am itald unwurþ as Godd wes o rode 
Lokiþ leove sustren hu þis steire is herre þen eani beo of þe oþre þe pilegrim 
i þe worldes wei þah he ga forþward toward te ham of heovene he siþ ant 
hereþ unnet ant spekeþ umbehwile wreaþeþ him for weohes ant moni þing 
mei letten him of his jurnee þe deade nis na mare of scheome þen of menske of 
heard þen of nesche for he ne feleþ nowþer ant forþi ne ofearneþ he nowþer 
wa ne wunne Ah þe þe is o rode ant haveþ blisse þe rof he wendeþ scheome to 
menske ant wa into wunne ant ofearneþ forþi hure over hure þis beoþ þeo 
þe neaver ne beoþ gleade iheortet bute hwen ha þolieþ sum wa oþer sum 
scheome wiþ Jesu on his rode For þis is þe selhþe on eorþe hwase mei for 
Godes luve habben scheome ant teone þus lo rihte ancres ne beoþ nawt ane 
pilegrimes ne yet nawt ane deade ah beoþ of þeos þridde For al hare blisse is 
forte beon ahonget sariliche ant scheomeliche wiþ Jesu on his rode þeos mahe 
bliþe wiþ Hali Chirche singen þet is as ich 
seide ear Hwetse beo of oþre þe habbeþ hare blisse summe i flesches licunge 
summe i worldes dweole summe in oþres uvel we mote nede blissin us i Jesu 
Cristes rode þet is i scheome ant i wa þet he droh o rode Moni walde summes 
weis þolien flesches heardschipe ah beon itald unwurþ ne scheome ne mahte 
he þolien Ah he nis bute halflunge upo Godes rode yef he nis igreiþet to 
þolien ham baþe vilte ant asprete þeos twa scheome ant pine as Sein 
Beornard seiþ beoþ þe twa leaddresteolen þe beoþ up iriht to heovene Ant 
bitweone þeose steolen beoþ of alle gode þeawes þe tindes ifestnet bi hwucche 
me climbeþ to þe blisse of heovene Forþi þet Daviþ hefde þe twa steolen of 
þis leaddre þah he king were he clomb uppard ant seide baldeliche to ure Laverd 
 Bihald quoþ he ant sih min eadmodnesse ant mi swinc ant foryef me mine 
sunnen alle togederes Notiþ wel þes twa word þe Daviþ feieþ somet swinc 
ant eadmodnesse swinc i pine ant i wa i sar ant i sorhe eadmodnesse ayein 
woh of scheome þet mon dreheþ þe is itald unwurþ Ba þeos bihald in me 
quoþ Daviþ Godes deorling Ich habbe þeos twa leaddresteolen Leaf quoþ he bihinde me ant warp awei from me alle 
mine gultes þet ich ilihtet of hare hevinesse lihtliche stihe up to heovene bi 
þeos leaddre 
þeose twa þinges þet is wa ant scheome ifeiet togederes beoþ Helyes 
hweoles þe weren furene hit teleþ ant beren him up to parais þer he liveþ 
yetten Fur is hat ant read I þe heate is understonden euch wa þet eileþ flesch 
scheome bi þe reade Ah wel mei duhen ha beoþ her hweolinde ase hweoles 
overturneþ sone ne leasteþ nane hwile þis ilke is ec bitacnet bi cherubines 
sweord bivore paraise yeten þe wes of lei ant hweolinde ant turninde abuten Ne 
kimeþ nan into parais bute þurh þis leitinde sweord þe wes hat ant read ant in 
Helyes furene hweoles þet is þurh sar ant þurh scheome þe overturneþ 
tidliche ant agaþ sone Ant nes Godes rode wiþ his deorewurþe blod irudet 
ant ireadet forte schawin on himseolf þet pine ant sorhe ant sar schulden 
wiþ scheome beon iheowet Nis hit iwriten bi him þet is he wes buhsum his feader 
nawt ane to deaþ ah to deaþ o rode þurh þet he seide earst deaþ is pine 
understonden þurh þet he þe refter seiþ deaþ o þe rode is schendlac bitacnet 
for swuch wes Godes deaþ o þe deore rode pinful ant schentful over alle oþre 
Hwase eaver deieþ ine Godd ant o Godes rode þeos twa ha mot þolien scheome 
for him ant pine Scheome ich cleopie eaver her beon itald unwurþ ant beggin 
as an hearlot yef neod is hire liveneþ ant beon oþres beodesmon as ye 
beoþ leove sustren ant þolieþ ofte danger of swuch oþerhwile þe mahte 
beon ower þreal þis is þet eadi scheome þet ich of talie Pine ne trukeþ ow 
nawt I þeos ilke twa þing þet al penitence is in blissiþ ow ant gleadieþ for 
ayein þeos twa ow beoþ twafald blissen iyarket ayein scheome menske ayein 
pine delit ant reste buten ende Ha schulen seiþ Ysaie in hare ahne lond wealden twavald 
blisse ayein twavald wa þet ha her dreheþ In hare ahne lond seiþ Ysaie 
for alswa as þe uvele nabbeþ na lot in heovene ne þe gode nabbeþ na lot in 
eorþe In hare ahne lond ha schulen wealden blisse twafald cunne mede ayein 
twavald sorhe as þah he seide Ne þunche ham na feorlich þah ha her þolien 
as in uncuþ lond ant in uncuþ eard bituhhen unþeode scheome ba ant sorhe 
for swa deþ moni gentil mon þe is uncuþ in uncuþþe Me mot ute swinken ed 
hame me schal resten ant nis he a cang cniht þe secheþ reste i þe feht ant eise i 
þe place Al þis lif is a feht as Job 
witneþ Ah efter þis feht her yef we wel fehteþ menske ant reste abit us ed 
hame in ure ahne lond þet is heoveriche Lokiþ nu hu witerliche ure Laverd 
seolf hit witneþ Hwen ich sitte forte demen seiþ 
ure Laverd ye schulen sitten wiþ me ant deme wiþ me al þe world þet schal 
beon idemet kinges ant keisers cnihtes ant clearkes I þe sete is reste ant eise 
bitacnet ayein þe swinc þet her is I þe menske of þe dom þet ha schulen 
demen is hehschipe menskeful over alle understonden ayein scheome ant lahschipe 
þet ha her for Godes luve mildeliche þoleden 
Nis þer nu þenne bute þolien gleadliche for bi Godd seolf is iwriten þet 
is þurh schentful pine he com to gloire of blisful ariste Nis na selcuþ þenne 
yef we wrecche sunfule þolien her pine yef we wulleþ o Domesdei blisfule 
arisen Ant þet we mahen þurh his grace yef we usseolf wulleþ 
 Seinte Paweles sahe þe seiþ se wel eaver yef we beoþ iimpet to þe i
licnesse of Godes deaþ we schulen of his ariste þet is to seggen yef we 
libbeþ i scheome ant i pine for his luve i hwucche twa he deide we schulen 
beon iliche his blisful ariste ure bodi briht as his is world buten ende as Seinte 
Pawel witneþ Let oþre acemin hare bodi þe eorneþ 
bivorenhond Abide we ure Healent þe schal acemin ure efter his ahne Yef we þolieþ wiþ him we schule blissin wiþ 
him Nis þis god foreward Wat Crist nis he nawt god feolahe ne treowe þe 
nule scottin i þe lure as eft i þe biyete Godd schedde his blod for alle ah 
heom ane hit is wurþ þe fleoþ flesches licunge ant piniþ hamseolven Ant is 
þet eani wunder Nis Godd ure heaved ant we his limen alle Ah nis euch lim sar 
wiþ sorhe of þe heaved His lim þenne nis he nawt þe naveþ eche under se sar 
akinde heaved Hwen þe heaved sweat wel þet lim þe ne swet nawt nis hit 
uvel tacne He þe is ure heaved sweatte blodes swat for ure secnesse to turnen us 
of þet londuvel þet alle londes leien on ant liggeþ yette monie þe lim þe ne 
sweat nawt i swincful pine for his luve deuleset hit leaveþ in his secnesse ant 
nis þer bute forkeorven hit þah hit þunche sar Godd For betere is finger offe 
þen he ake eaver Cwemeþ he nu wel Godd þe þus bilimeþ him of himseolf 
þurh þet he nule sweaten Seinte Marie mearci Hit moste swa beon hit seiþ Crist þolie pine 
ant passiun ant swa habben inyong into his riche Lo deale hwet he seiþ swa 
habben inyong into his riche swa ant nan oþerweis Ant we wrecches sunfule 
wulleþ wiþ eise stihen to heovene þet is se hehe buven us ant se swiþe muchel 
wurþ Ant me ne mei nawt wiþuten swinc a lutel cote arearen ne twa þwongede 
scheos habbe wiþute bune Oþer þeo beoþ canges þe weneþ wiþ liht leapes 
buggen eche blisse oþer þe hali halhen þe bohten hit se deore Nes Seinte Peter 
ant Seinte Andrew þerevore istraht o rode Sein Lorenz o þe gridil ant laþlese 
meidnes þe tittes itoren of tohwiþeret o hweoles heafdes bicorven Ah ure 
sotschipe is sutel Ant heo weren ilich þeose yape children þe habbeþ riche 
feaderes þe willes ant waldes toteoreþ hare claþes forte habbe neowe Ure 
alde curtel is þe flesch þet we of Adam ure alde feader habbeþ þe neowe we 
schulen undervon of Godd ure riche feader i þe ariste of Domesdei hwen ure 
flesch schal blikien schenre þen þe sunne yef hit is totoren her wiþ wontreaþe 
ant wiþ weane Of þeo þe hare curtles toteoreþ o þisse wise seiþ Ysaie A folc tolaimet ant totoren a folc he seiþ fearlich schal makien to 
ure Laverd present of himseolven Folc tolaimet ant totoren wiþ strong liflade 
ant wiþ heard he cleopeþ folc fearlich for þe feond is of swucche offruht ant 
offearet Forþi þet Job wes þullich he meande him ant seide þet is he wulle yeoven fel for fel þe alde for þe 
neowe as þah he seide Ne geineþ me nawt to asailin him he is of þet totore 
folc He tereþ his alde curtel ant torendeþ þe alde pilche of his deadliche fel 
For þe fel is undeadlich þet i þe neowe ariste schal schine seovevald brihtre 
þen þe sunne Eise ant flesches este beoþ þes deofles mearken Hwen he siþ 
þeos mearken i mon oþer i wummon he wat þe castel is his ant geaþ baldeliche 
in þer he siþ iriht up swucche baneres as me deþ i castel I þet totore folc he 
misseþ his merken ant siþ in ham iriht up Godes banere þet is heardschipe 
of lif ant haveþ muche dred þe rof as Ysaie witneþ 
 Me leove sire seiþ sum ant is hit nu wisdom to don se wa himseolven 
Ant tu yeld me ondswere of tweie men hweþer is wisre Ha beoþ ba seke þe an 
forgeaþ al þet he luveþ of metes ant of drunches ant drinkeþ bitter sabraz forte 
acovrin heale þe oþer folheþ al his wil ant forþeþ his lustes ayein his secnesse 
ant leoseþ his lif sone Hweþer is wisre of þes twa Hweþer is betere his ahne 
freond Hweþer luveþ himseolf mare Ant hwa nis sec of sunne Godd for ure 
secnesse dronc attri drunch o rode ant we nulleþ nawt bittres biten for us
seolven Nis þer nawiht þe rof Sikerliche his folhere mot wiþ pine of his flesch 
folhin his pine Ne wene nan wiþ este stihen to heovene 
 Me sire seiþ sum eft wule Godd se wracfulliche wreoken upo sunne 
Ye mon For loke nu hu he hit heateþ swiþe Hu walde nu þe mon beate þet 
þing seolf hwerse he hit ifunde þe for muchel heatunge beote þe rof þe 
schadewe ant al þet hefde þerto eani licnesse Godd feader almihti hu beot 
he bitterliche his deorewurþe sune Jesu ure Laverd þet neaver nefde sunne 
bute ane þet he ber flesch ilich ure þet is ful of sunne Ant we schulden beon i
spearet þe beoreþ on us his sune deaþ þe wepne þet sloh him þet wes ure 
sunne ant he þe nefde nawt of sunne bute schadewe ane wes i þe ilke schadewe 
se scheomeliche ituket se sorhfulliche ipinet þet ear hit come þerto for þe 
þreatunge ane þe rof swa him agras þerayein þet he bed his feader are Sare quoþ he me grulleþ ayein mi muchele pine Mi feader 
yef hit mei beon speare me ed tis time þi wil þah ant nawt min eaver beo i
vorþet His deorewurþe feader forþi ne forber him nawt ah leide on him se 
luþerliche þet he bigon to greden wiþ reowþfule stevene Mi Godd mi Godd mi deorewurþe feader havest tu al forwarpe 
me þin anlepi sune þe beatest me se hearde For al þis ne lette he nawt ah 
beot se swiþe longe ant se swiþe grimliche þet he stearf o rode seiþ Ysaie þus ure beatunge feol on him for he dude 
himseolven bitweonen us ant his feader þe þreatte us forte smiten ase moder 
þet is reowþful deþ hire bitweonen hire child ant te wraþe sturne feader hwen 
he hit wule beaten þus dude ure Laverd Jesu Crist ikepte on him deaþes dunt 
forte schilden us þerwiþ Igracet beo his milce Hwerse muchel dunt is hit 
bulteþ ayein upo þeo þe þer neh stondeþ Soþliche hwase is neh him þe i
kepte se hevi dunt hit wule bulten on him ne nule he him neaver meanen for þet 
is þe preove þet he stont neh him Ant liht is þe bultunge to þolien for his luve 
þe underveng se hevi dunt us forte burhen from þe deofles botte i þe pine of 
helle 
 Yet seiþ moni mon hweat is Godd þe betere þah ich pini me for his luve 
Leove mon ant wummon Godd þuncheþ god of ure god Ure god is yef we doþ 
þet tet we ahen Nim yeme of þis essample A mon þe were feor ifearen ant me 
come ant talde him þet his deore spuse se swiþe murnede efter him þet heo 
wiþuten him delit nefde i na þing ah were for þoht of his luve leane ant el
heowet nalde him betere likin þen þet me seide him þet ha gleowde ant 
gomnede ant wedde wiþ oþre men ant livede i delices Alswa ure Laverd þet 
is þe sawle spus þet siþ al þet ha deþ þah he hehe sitte he is ful wel ipaiet 
þet ha murneþ efter him ant wule hihin toward hire mucheles þe swiþere wiþ 
yeove of his grace oþer fecchen hire allunge to him to gloire ant to blisse þurh
wuniende 
Ne grapi hire nan to softeliche hireseolven to bichearren Ne schal ha for hire 
lif witen hire al cleane ne halden riht hire chastete wiþuten twa þinges as Seint 
Ailred þe abbat wrat to his suster þet an is pinsunge i flesch wiþ feasten wiþ 
wecchen wiþ disceplines wiþ heard werunge heard leohe wiþ uvel wiþ 
muchele swinkes þe oþer is heorte þeawes devotiun reowfulnesse riht luve 
eadmodnesse ant vertuz oþre swucche Me sire þu ondswerest me suleþ 
Godd his grace Nis grace wilyeove Mine leove sustren þah cleannesse of 
chastete ne beo nawt bune ed Godd ah beo yeove of grace ungraciuse stondeþ 
þertoyeines ant makieþ ham unwurþe to halden se heh þing þe nulleþ swinc 
þervore bliþeliche þolien Bitweonen delices ant eise ant flesches este hwa 
wes eaver chaste Hwa bredde eaver inwiþ hire fur þet ha ne bearnde Pot þe 
walleþ swiþe nule he beon overleden oþer cald weater iwarpe þe rin ant 
brondes wiþdrahene þe wombepot þe walleþ of metes ant of drunches is se 
neh nehbur to þet fulitohe lim þet ha dealeþ þerwiþ þe brune of hire heate 
Ah monie mare hearm is beoþ se fleschwise ant swa overswiþe ofdred 
leste hare heaved ake leste hare licome febli to swiþe ant witeþ swa hare heale 
þet te gast unstrengeþ ant secleþ i sunne Ant þeo þe schulden ane lechnin hare 
sawle wiþ heorte bireowsunge ant flesches pinsunge forwurþeþ fisitiens ant 
licomes leche Dude swa Seinte Agace þe ondswerede ant seide to ure Laverdes 
sonde þe brohte salve o Godes half to healen hire tittes þet is fleschlich medecine ne dude ich me 
neavre Nabbe ye iherd tellen of þe þreo hali men Bute þe an wes iwunet 
for his calde mahe to nutten hate speces ant wes ornre of mete ant of drunch þen 
þe tweien oþre þe þah ha weren seke ne nomen neaver yeme hweat wes hal 
hwet unhal to eoten ne to drinken ah nomen eaver forþriht hwetse Godd ham 
sende ne makeden neaver strengþe of gingivre ne of zedual ne of clowes de 
gilofre A dei as ha þreo weren ifolen o slepe ant lei bitweone þes twa þe 
þridde þet ich seide com þe cwen of heovene ant twa meidnes wiþ hire þe 
an as þah hit were ber a letuaire þe oþer of gold a sticcke Ure Leafdi wiþ þe 
sticke nom ant dude i þe anes muþ of þe letuaire ant te meidnes eoden forþre to 
þe midleste Nai quoþ ure Leafdi he is his ahne leche Ga over to þe þridde 
Stod an hali mon of feor biheold al þis ilke Hwen sec mon haveþ ed hond þing 
þet wule don him god he hit mei wel notien Ah beon þe refter se ancreful 
nomeliche religius nis nawt Godd icweme Godd ant his desciples speken of 
sawle lechecreft Ypocras ant Galien of licomes heale þe an þe wes best i
learet of Jesu Cristes lechecreft seiþ flesches wisdom is deaþ to þe sawle as Job seiþ Swa we dredeþ 
flesches uvel ofte ear þen hit cume þet sawle uvel kimeþ up Ant we þolieþ 
sawle uvel forte edstearten flesches uvel as þah hit were betere to þolien 
galnesses brune þen heavedeche oþer grucchunge of a mistohe wombe Ant 
hweþer is betere i secnesse to beo Godes freo child þen i flesches heale to beo 
þreal under sunne Ant þis ne segge ich nawt swa þet wisdom ant meosure ne 
beon overal iloket þe moder is ant nurrice of alle gode þeawes Ah we cleopieþ 
ofte wisdom þet nis nan For soþ wisdom is don eaver sawle heale bivore flesches 
heale Ant hwen he ne mei nawt ba somet halden cheose ear licomes hurt þen 
þurh to strong fondunge sawle þrowunge Nichodemus brohte to smirien ure 
Laverd an hundret weies hit seiþ of mirre ant of aloes þet beoþ bittre 
speces ant bitacniþ bittre swinkes ant flesches pinsunges Hundret is ful tale ant 
noteþ perfectiun þet is ful dede forte schawin þet me schal ful do flesches 
pine ase forþ as eaver evene mei þolien I þe weie is bitacnet meosure ant wis
dom þet euch mon wiþ wisdom weie hwet he mahe don ne beo nawt se over
swiþe i gast þet he foryeme þe bodi ne eft se tendre of his flesch þet hit i
wurþe untohen ant makie þe gast þeowe Nu is al þis meast iseid of bitternesse 
utewiþ Of bitternesse inwiþ segge we nu sumhweat for of þes twa bitternesses 
awakeneþ swetnesse her yet i þis world nawt ane in heovene 
As ich seide riht nu þet Nichodemus brohte smirles to ure Laverd alswa þe 
þreo Maries bohten deorewurþe aromaz his bodi forte smirien Neomeþ nu 
gode yeme mine leove sustren þeos þreo Maries bitacniþ þreo bitternesses 
for þis nome Marie as Meraht ant Merariht þet ich spec þe ruppe of 
spealeþ bitternesse þe earste bitternesse is i sunne bireowsunge ant i deadbote 
hwen þe sunfule is iturnd earst to ure Laverd Ant þeos is understonden bi þe 
earste Marie Marie Magdaleine ant bi god rihte for ha wiþ muche bireowsunge 
ant bitternesse of heorte leafde hire sunnen ant turnde to ure Laverd Ah forþi 
þet sum mahte þurh to muche bitternesse fallen into unhope Magdaleine þe 
spealeþ tures hehnesse is to Marie ifeiet þurh hwet is bitacnet hope of heh 
mearci ant of heovene blisse þe oþer bitternesse is i wreastlunge ant i wragelunge 
ayeines fondunges Ant þeos is bitacnet bi þe oþer Marie Marie Jacobi for 
 Jacob spealeþ wreastlere þis wreastlunge is ful bitter to monie þe beoþ 
ful forþ i þe wei toward heovene for þeo yet i fondunges þet beoþ þe 
deofles swenges waggiþ oþerhwiles ant moten wreastlin ayein wiþ strong 
wraglunge For as Seint Austin seiþ 
Hwil eaver Israeles folc wes in Egypte under Pharones hond ne leadde he neaver 
ferd þe ron ah þa hit fleah from him þa wiþ al his strengþe wende he þe refter 
Forþi is eaver bitter feht neod ayein Pharaon þet is ayein þe deovel For ase 
seiþ Ezechiel Flih sunne ant 
sunne wule folhin eaver efter Inoh is iseid þe ruppe hwi þe gode nis neaver 
sker of alle fondunges Sone se he haveþ þe an overcumen ikepe anan anoþer 
þe þridde bitternesse is i longunge toward heovene ant i þe ennu of þis world 
hwen ei is se hehe þet he haveþ heorte reste onont unþeawes weorre ant is as in 
heovene yeten ant þuncheþ bitter alle worltliche þinges Ant tis þridde 
bitternesse is understonden bi Marie Salomee þe þridde Marie for Salome 
spealeþ pes Ant þeo yet þe habbeþ pes ant reste of cleane inwit habbeþ in 
hare heorte bitternesse of þis lif þet edhalt ham from blisse þet ham longeþ to 
from Godd þet ha luvieþ þus lo in euch stat rixleþ bitternesse earst i þe 
biginnunge hwen me sahtneþ wiþ Godd i þe forþyong of god lif ant i þe 
leaste ende Hwa is þenne o Godes half þe wilneþ i þis world eise oþer este 
Ah neomeþ nu yeme mine leove sustren hu efter bitternesse kimeþ swetnesse 
bitternesse buþ hit For as þet Godspel teleþ þeose þreo Maries bohten swote 
smeallinde aromaz to smirien ure Laverd þurh aromaz þe beoþ swote is 
understonden swotnesse of devot heorte þeos Maries hit buggeþ þet is 
þurh bitternesse me kimeþ to swotnesse Bi þis nome Marie nim eaver 
 bitternesse þurh Maries bone wes ed te neoces weater iwent to wine þet 
is to understonden þurh bone of bitternesse þet me dreheþ for Godd þe heorte 
þe wes weattri smechles ne ne felde na savur of Godd namare þen i weater 
schal beon iwent to wine þet is ifinden smech in him swete over alle wines 
Forþi seiþ þe wise þe þolemode þolie bitter ane hwile he schal sone þe refter habben 
yeld of blisse Ant Anna i Tobie seiþ bi ure Laverd 
þet is iblescet beo þu Laverd þe makest stille efter storm ant efter wopi 
weattres yeldest bliþe murhþes yef þu art ofhungret efter þet swete þu most earst witerliche biten o 
þe bittre Ich 
chulle ha seiþ Godes deore spuse gan to rechleses hul bi þe dun of myrre 
Lo hwuch is þe wei to rechleses swotnesse bi myrre of bitternesse Ant eft i þet 
ilke luveboc Aromaz me makeþ of myrre ant of rechles ah 
myrre he set bivoren ant rechles kimeþ efter 
Nu meaneþ hire sum þet ha ne mei habben na swotnesse of Godd ne swetnesse 
wiþinnen Ne wundri ha hire nawiht yef ha nis Marie for ha hit mot buggen 
wiþ bitternesse wiþuten nawt wiþ euch bitternesse for sum geaþ frommard 
Godd as euch worltlich sar þet nis for sawle heale Forþi i þe Godspel of þe 
þreo Maries is iwriten þisses weis þeos Maries hit seiþ þeose biternesses weren cuminde to 
smirien ure Laverd þeo beoþ cuminde to smirien ure Laverd þe me þoleþ 
for his luve þe strecheþ him toward us as þing þet ismired is ant makeþ him 
nesche ant softe to hondlin Ant nes he himseolf reclus i Maries wombe þeos 
twa þing limpeþ to ancre nearowþe ant bitternesse for wombe is nearow 
wununge þer ure Laverd wes reclus ant tis word Marie as ich ofte habbe i
seid spealeþ bitternesse Yef ye þenne i nearow stude þolieþ bitternesse ye 
beoþ his feolahes reclus as he wes i Marie wombe Beo ye ibunden inwiþ fowr 
large wahes ant he in a nearow cader ineilet o rode i stanene þruh bicluset 
hetefeste Marie wombe ant þis þruh weren his ancrehuses I nowþer nes he 
worltlich mon ah wes as ut of þe world forte schawin ancren þet ha ne schulen 
wiþ þe world na þing habben imeane Ye þu ondswerest me ah he wende 
ut of ba Ye went tu alswa of ba þine ancrehuses as he dude wiþute bruche 
ant leaf ham ba ihale þet schal beon hwen þe gast went ut on ende wiþuten 
bruche ant wem of his twa huses þet an is þe licome þet oþer is þe uttre hus 
þet is as þe uttre wah abute þe castel 
Al þet ich habbe iseid of flesches pinsunge nis nawt for ow mine leove sustren 
 þe oþerhwile þolieþ mare þen ich walde ah is for sum þet schal rede 
þis inohreaþe þe grapeþ hire to softe Noþeles yunge impen me bigurd 
wiþ þornes leste beastes freoten ham hwil ha beoþ mearewe Ye beoþ yunge 
impen iset i Godes orchard þornes beoþ þe heardschipes þet ich habbe ispeken 
of Ant ow is neod þet ye beon biset wiþ ham abuten þet te beast of helle hwen 
he snakereþ toward ow forte biten on ow hurte him o þe scharpschipe ant 
schunche ayeinwardes Wiþ alle þeose heardschipes beoþ gleade ant wel i
paiet yef lutel word is of ow yef ye beoþ unwurþe for þorn is scharp ant unwurþ 
Wiþ þeose twa beoþ bigurde Ye ne ahen nawt to unnen þet uvel word beo of 
ow Scandle is heavedsunne þet is þing swa iseid oþer idon þet me mei 
rihtliche turnen hit to uvele ant sunegin þe refter þerþurh wiþ misþoht wiþ 
uvel word on hire on oþre ant sungin ec wiþ dede Ah ye ahen unnen þet na 
word ne beo of ow na mare þen of deade ant beon bliþe iheortet yef ye þolieþ 
danger of Sluri þe cokes cneave þe wescheþ ant wipeþ disches i cuchene 
þenne beo ye dunes ihehet toward heovene For lo hu spekeþ þe leafdi i þet 
swete luveboc Mi 
leof kimeþ leapinde ha seiþ o þe dunes overleapinde hulles Dunes bitacneþ
þeo þe leadeþ hechhest lif hulles beoþ þe lachhere Nu seiþ ha þet hire leof
leapeþ o þe dunes þet is totret ham tofuleþ ham þoleþ þet me totreode
ham tuki ham al to wundre schaweþ in ham his ahne troden þet me trudde him
in ham ifinde hu he wes totreden as his trode schaweþ þis beoþ þe hehe
dunes as munt of Muntgiw dunes of Armenie þe hulles þe beoþ lahre þeo
 as þe leafdi seiþ hireseolf he overleapeþ ne trust nawt se wel on ham for
hare feblesce ne mahte nawt þolien swuch totreodunge ant he leapeþ over ham 
forbereþ ham ant forbuheþ aþet ha waxen herre from hulles to dunes His
schadewe lanhure overgeaþ ant wriþ ham hwil he leapeþ over ham þat is 
sum ilicnesse he leiþ on ham of his lif on eorþe as þah hit were his schadewe 
Ah þe dunes undervoþ þe troden of himseolven ant schaweþ in hare lif hwuch
his liflade wes hu ant hwer he eode i hwuch vilte i hwuch wa he leadde his lif
on eorþe þulliche dunes þe gode Pawel spek of ant eadmodliche seide 
 Alle wa 
quoþ he ant alle scheome we þolieþ ah þet is ure selhþe þet we beoren on 
ure bodi Jesu Cristes deadlicnesse þet hit suteli in us hwuch wes his lif on eorþe 
Godd hit wat þe þus doþ ha pruvieþ us hare luve toward ure Laverd Luvest 
tu me Cuþ hit For luve wule schawin him wiþ uttre werkes Ne beo neaver þing se heard soþ luve 
lihteþ hit ant softeþ ant sweteþ Hweat þolieþ 
men ant wummen for fals luve ant for ful luve ant mare walden þolien Ant 
hweat is mare wunder þet siker luve ant treowe ant over alle oþre swete ne 
mei meistrin us se forþ as deþ þe luve of sunne Nawt forþi ich wat swuch 
þet bereþ ba togederes hevi brunie ant here ibunden hearde wiþ irn middel 
þeh ant earmes mid brade þicke bondes swa þet tet swat þe rof is passiun to 
þolien Feasteþ wakeþ swinkeþ ant Crist hit wat meaneþ him þet hit ne 
greveþ him nawt ant bit me ofte teachen him sumhwet wiþ hwet he mahte his 
licome derven Al þet is bitter for ure Laverdes luve al him þuncheþ swete 
Deuleset yet he wepeþ to me as wivene sarest ant seiþ Godd foryet him 
forþi þet he ne sent him na muchel secnesse Godd hit wat þet makeþ luve 
For as he seiþ me ofte for na þing þet Godd mahte don uvele bi him þah he 
wiþ þe forlorene wurpe him into helle ne mahte he neaver him þuncheþ luvien 
him þe leasse Yef ei mon eani swuch þing ortrowi bi him he is mare mat þen 
þeof inume wiþ þeofþe Ich wat ec swuch wummon þet þoleþ lutel leasse 
ah nis þer bute þoncki Godd i strengþe þet he yeveþ ham ant icnawen 
eadmodliche ure wacnesse Luvie we hare god ant swa hit is ure ahne For as 
Sein Gregoire seiþ of swa muchel strengþe is luve þet hit makeþ oþres god 
wiþute swinc ure ahne as is iseid þe ruppe Nu me þuncheþ we beoþ icumen 
into þe seoveþe dale þet is al of luve þe makeþ schir heorte 
</td>
<td align=left valign=top>
 
 
 
</td>
<td align=left valign=top>
Seinte Pawel witneþ þet alle uttre heardschipes alle flesches pinsunges 
ant licomliche swinkes al is ase nawt ayeines luve þe schireþ ant 
brihteþ þe heorte þet is licomlich bisischipe is to lutel wurþ ah swote ant schir 
heorte is god to alle þinges þah ich cuþe he seiþ monne ledene ant englene þah ich dude o 
mi bodi alle pine ant passiun þet bodi mahte þolien þah ich yeve povre al þet 
ich hefde yef ich nefde luve þerwiþ to Godd ant to alle men in him ant for him 
al were ispillet For as þe hali abbat Moyses seide al þet wa ant al þet heard 
þet we þolieþ o flesch ant al þet god þet we eaver doþ alle swucche þinges 
ne beoþ nawt bute as lomen to tilie wiþ þe heorte Yef þe axe ne kurve ne 
spitelsteaf ne dulve ne þe sulh ne erede hwa kepte ham to halden Alswa as na 
mon ne luveþ lomen for hamseolf ah deþ for þe þinges þet me wurcheþ wiþ 
ham alswa na flesches derf nis to luvien bute forþi þet Godd te reaþere þider
ward loki mid his grace ant makie þe heorte schir ant of briht sihþe þet nan ne 
mei habben wiþ monglunge of unþeawes ne wiþ eorþlich luve of worltliche 
þinges For þis mong woreþ swa þe ehnen of þe heorte þet ha ne mei cnawen 
Godd ne gleadien of his sihþe Schir heorte as Seint Bernard seiþ makieþ twa 
þinges þet tu al þet tu dest do hit oþer for luve ane of Godd oþer for oþres 
god ant for his biheve Have in al þet tu dest an of þes twa ententes oþer ba 
togederes for þe leatere falleþ into þe earre Have eaver schir heorte þus ant 
do al þet tu wult have wori heorte al þe sit uvele Forþi mine 
leove sustren over alle þing beoþ bisie to habben schir heorte Hwet is schir 
heorte Ich hit habbe iseid ear þet is þet ye na þing ne wilnin ne ne luvien 
bute Godd ane ant te ilke þinges for Godd þe helpeþ ow toward him for 
Godd ich segge luvien ham ant nawt for hamseolven as is mete oþer claþ 
mon oþer wummon þe ye beoþ of igodet For ase seiþ Seint Austin ant spekeþ 
þus to ure Laverd þet is Laverd leasse ha luvieþ þe þe luvieþ eawt bute þe bute ha 
luvien hit for þe Schirnesse of heorte is Godes luve ane I þis is al þe strengþe 
of alle religiuns þe ende of alle ordres Luve fulleþ 
þe lahe seiþ Seinte Pawel 
 Alle Godes heastes as Sein Gregoire seiþ beoþ i luve irotet Luve ane 
schal beon ileid i Seinte Mihales weie þeo þe meast luvieþ schulen beo meast 
iblisset nawt þeo þe leadeþ heardest lif for luve hit overweieþ Luve is heovene 
stiward for hire muchele freolec for heo ne edhalt na þing ah yeveþ al þet ha 
haveþ ant ec hireseolven elles ne kepte Godd nawt of þet hiren were 
Godd haveþ ofgan ure luve on alle cunne wise He haveþ muchel idon us ant 
mare bihaten Muchel yeove ofdraheþ luve Me al þe world he yef us in Adam 
ure alde feader ant al þet is i þe world he weorp under ure fet beastes ant fuheles 
ear we weren forgulte Ant yet al þet is as is þe ruppe iseid serveþ þe 
gode to sawle biheve yet te uvele serviþ eorþe sea ant sunne He dude yet 
mare yef us nawt ane of his ah dude al himseolven Se heh yeove nes neaver i
yeven to se lahe wrecches Crist seiþ Seinte Pawel luvede swa his leofmon þet he yef 
for hire þe pris of himseolven Neomeþ nu gode yeme mine leove sustren for
hwi me ah him to luvien Earst as a mon þe woheþ as a king þet luvede a gentil 
povre leafdi of feorrene londe he sende his sonden bivoren þet weren þe 
patriarches ant te prophetes of þe alde testament wiþ leattres isealet On ende he 
com himseolven ant brohte þe Godspel as leattres iopenet ant wrat wiþ his 
ahne blod saluz to his leofmon luvegretunge forte wohin hire wiþ ant hire 
luve wealden Herto falleþ a tale a wrihe forbisne 
A leafdi wes mid hire fan biset al abuten hire lond al destruet ant heo al povre 
inwiþ an eorþene castel A mihti kinges luve wes þah biturnd upon hire swa 
unimete swiþe þet he for wohlech sende hire his sonden an efter oþer ofte 
somet monie sende hire beawbelez baþe feole ant feire sucurs of liveneþ help 
of his hehe hird to halden hire castel Heo underfeng al as on unrecheles ant swa 
wes heard iheortet þet hire luve ne mahte he neaver beo þe neorre Hwet wult 
tu mare He com himseolf on ende schawde hire his feire neb as þe þe wes of 
alle men feherest to bihalden spec se swiþe swoteliche ant wordes se murie 
þet ha mahten deade arearen to live wrahte feole wundres ant dude muchele 
meistries bivoren hire ehsihþe schawde hire his mihte talde hire of his kinedom 
bead to makien hire cwen of al þet he ahte Al þis ne heold nawt nes þis 
hoker wunder For heo nes neaver wurþe forte beon his þuften ah swa þurh 
his deboneirte luve hefde overcumen him þet he seide on ende Dame þu art i
weorret ant þine van beoþ se stronge þet tu ne maht nanesweis wiþute mi 
sucurs edfleon hare honden þet ha ne don þe to scheome deaþ efter al þi weane 
Ich chulle for þe luve of þe neome þet feht upo me ant arudde þe of ham þe þi 
deaþ secheþ Ich wat þah to soþe þet ich schal bituhen ham neomen deaþes 
wunde ant ich hit wulle heorteliche forte ofgan þin heorte Nu þenne biseche 
ich þe for þe luve þet ich cuþe þe þet tu luvie me lanhure efter þe ilke dede 
dead hwen þu naldest lives þes king dude al þus arudde hire of alle hire van 
ant wes himseolf to wundre ituket ant islein on ende þurh miracle aras þah 
from deaþe to live Nere þeos ilke leafdi of uveles cunnes cunde yef ha over alle 
þing ne luvede him herefter 
þes king is Jesu Godes sune þet al o þisse wise wohede ure sawle þe deoflen 
hefden biset Ant he as noble wohere efter monie messagers ant feole goddeden 
com to pruvien his luve ant schawde þurh cnihtschipe þet he wes luvewurþe as 
weren sumhwile cnihtes iwunet to donne dude him i turneiment ant hefde for 
his leoves luve his scheld i feht as kene cniht on euche half iþurlet His scheld 
þe wreah his Goddhead wes his leove licome þet wes ispread o rode brad as 
scheld buven in his istrahte earmes nearow bineoþen as þe an fot efter mon
ies wene set upo þe oþer þet þis scheld naveþ siden is for bitacnunge þet 
his deciples þe schulden stonden bi him ant habben ibeon his siden fluhen alle 
from him ant leafden him as fremede as þe Godspel seiþ þis scheld is iyeven us ayein alle temptatiuns as Jeremie witneþ Nawt ane þis scheld ne schilt us from alle 
uveles ah deþ yet mare cruneþ us in heovene Laverd 
he seiþ Daviþ wiþ þe scheld of þi gode wil þu havest us icrunet Scheld 
he seiþ of god wil for willes he þolede al þet he þolede 
 Me Laverd þu seist hwerto ne mahte he wiþ leasse gref habben arud 
us Yeoi iwiss ful lihtliche ah he nalde Forhwi Forte bineomen us euch 
bitellunge ayein him of ure luve þet he se deore bohte Me buþ lihtliche þing 
þet me luveþ lutel He bohte us wiþ his heorte blod deorre pris nes neaver 
forte ofdrahen of us ure luve toward him þet costnede him se sare I scheld 
beoþ þreo þinges þe treo ant te leþer ant te litunge Alswa wes i þis scheld 
þe treo of þe rode þet leþer of Godes licome þe litunge of þe reade blod þet 
heowede hire se feire Eft þe þridde reisun efter kene cnihtes deaþ me hongeþ 
hehe i chirche his scheld on his mungunge Alswa is þis scheld þet is þe 
crucifix i chirche iset i swuch stude þer me hit sonest seo forte þenchen 
þerbi o Jesu Cristes cnihtschipe þet he dude o rode His leofmon bihalde þe ron 
hu he bohte hire luve lette þurlin his scheld openin his side to schawin hire his 
heorte to schawin hire openliche hu inwardliche he luvede hire ant to ofdrahen 
hire heorte 
Fowr heaved luven me ifind i þis world bitweone gode iferen bitweone mon 
ant wummon bitweone wif ant hire child bitweone licome ant sawle þe luve 
þet Jesu Crist haveþ to his deore leofmon overgeaþ þeos fowre passeþ ham 
alle Ne teleþ me him god fere þe leiþ his wed i Giwerie to acwitin ut his fere 
Godd almihti leide himseolf for us i Giwerie ant dude his deorewurþe bodi to 
acwitin ut his leofmon of Giwene honden Neaver fere ne dude swuch fordede for 
his fere 
Muche luve is ofte bitweone mon ant wummon ah þah ha were iweddet him 
ha mahte iwurþen se unwreast ant swa longe ha mahte forhorin hire wiþ oþre 
men þet þah ha walde ayein cumen he ne kepte hire nawt Forþi Crist luveþ 
mare for þah þe sawle his spuse forhori hire wiþ þe feond under heavedsunne 
feole yeres ant dahes his mearci is hire eaver yarow hwen ha wule cumen ham ant 
leten þen deovel Al þis he seiþ himseolf þurh Jeremie Yet he yeiyeþ al dei þu þet havest se 
unwreaste idon biturn þe ant cum ayein welcume schalt tu beo me Yet he eorneþ hit seiþ ayein hire yeincume ant 
warpeþ earmes anan abuten hire swire Hweat is mare milce Yet her gleadfulre 
wunder ne beo neaver his leof forhoret mid se monie deadliche sunnen sone se 
ha kimeþ to him ayein he makeþ hire neowe meiden For as Seint Austin seiþ 
swa muchel is bitweonen Godes neoleachunge ant monnes to wummon þet monnes 
neoleachunge makeþ of meiden wif ant Godd makeþ of wif meiden Gode werkes ant treowe bileave þeose twa þinges 
beoþ meiþhad i sawle 
Nu of þe þridde luve Child þet hefde swuch uvel þet him bihofde beaþ of 
blod ear hit were ihealet muchel þe moder luvede hit þe walde þis beaþ him 
makien þis dude ure Laverd us þe weren se seke of sunne ant swa isulet þer
wiþ þet na þing ne mahte healen us ne cleansin us bute his blod ane for swa he 
hit walde His luve makeþ us beaþ þe rof Iblescet beo he eavre þreo beaþes 
he greiþede to his deore leofmon forte weschen hire in ham se hwit ant se feier 
þet ha were wurþe to his cleane cluppunges þe earste beaþ is fulluht þe 
oþer beoþ teares inre oþer uttre efter þe forme beaþ yef ha hire suleþ þe 
þridde is Jesu Cristes blod þet halheþ ba þe oþre as Sein Juhan seiþ i þe 
Apocalipse þet he luveþ us mare 
þen eani moder hire child he hit seiþ himseolven þurh Ysaie 
 Mei moder he seiþ foryeoten hire child Ant þah heo do ich ne mei þe 
foryeoten neaver ant seiþ þe resun efter Ich 
habbe he seiþ depeint te i mine honden swa he dude mid read blod upo 
þe rode Me cnut his gurdel to habben þoht of a þing ah ure Laverd for he 
nalde neaver foryeoten us dude mearke of þurlunge in ure munegunge i ba twa 
his honden 
Nu þe feorþe luve þe sawle luveþ þe licome swiþe mid alle ant þet is 
etscene i þe twinnunge for leove freond beoþ sari hwen ha schulen twinnin 
ah ure Laverd willeliche totweamde his sawle from his bodi forte veien ure baþe 
togederes world buten ende i þe blisse of heovene þus lo Jesu Cristes luve 
toward his deore spuse þet is Hali Chirche oþer cleane sawle passeþ alle 
ant overkimeþ þe fowr measte luven þet me ifind on eorþe Wiþ al þis luve 
yetten he woheþ hire o þis wise 
 þi luve he seiþ oþer hit is forte yeoven allunge oþer hit is to sullen 
oþer hit is to reavin ant to neomen wiþ strengþe Yef hit is forte yeoven hwer 
maht tu biteon hit betere þen upo me Nam ich þinge feherest Nam ich kinge 
richest Nam ich hest icunnet Nam ich weolie wisest Nam ich monne hendest 
Nam ich þinge freoest For swa me seiþ bi large mon þe ne con nawt edhalden 
þet he haveþ þe honden as mine beoþ iþurlet Nam ich alre þinge swotest 
ant swetest þus alle þe reisuns hwi me ah to yeove luve þu maht ifinden in 
me nomeliche yef þu luvest chaste cleannesse For nan ne mei luvie me bute ha 
hire halde Ah ha is þreovald i widewehad i spushad i meidenhad þe heste 
Yef þi luve nis nawt to yeovene ah wult þet me bugge hire buggen hire 
Hu  Oþer wiþ oþer luve oþer wiþ sumhweat elles Me suleþ wel luve for 
luve ant swa me ah to sulle luve ant for na þing elles Yef þin is swa to sullen 
ich habbe iboht hire wiþ luve over alle oþre For of þe fowr measte luven ich 
habbe icud toward te þe measte of ham alle Yef þu seist þu nult nawt leote 
þ ron se liht chap ah wult yette mare nempne hweat hit schule beon Sete feor o 
þi luve þu ne schalt seggen se muchel þet ich nule yeove mare Wult tu castles 
kinedomes Wult tu wealden al þe world Ich chulle do þe betere makie þe 
wiþ al þis cwen of heoveriche þu schalt teseolf beo seovevald brihtre þen 
þe sunne Nan uvel ne schal nahhi þe Na wunne ne schal wonti þe Al þi wil 
schal beon iwraht in heovene ant ec in eorþe ye ant yet in helle Ne schal 
neaver heorte þenchen hwuch selhþe þet ich nule yeoven for þi luve unmeteliche 
unevenliche unendeliche mare Al Creasuse weole þe wes kinge richest 
Absalones schene wlite þe as ofte as me evesede him salde his evesunge þe her 
þet he kearf of for twa hundret sicles of seolver iweiet Asaeles swiftschipe þe 
straf wiþ heortes of urn Samsones strengþe þe sloh a þusent of his fan al ed a 
time ant ane bute fere Cesares freolec Alixandres hereword Moysese heale 
Nalde a mon for an of þeos yeoven al þet he ahte Ant alle somet ayein mi bodi 
ne beoþ nawt wurþ a nelde Yef þu art se swiþe anewil ant swa ut of þi wit 
þet tu þurh nawt to leosen forsakest swuch biyete wiþ alles cunnes selhþe lo 
ich halde her heatel sweord upo þin heaved to dealen lif ant sawle ant bisenchen 
ham ba into þe fur of helle to beon deofles hore schentfulliche ant sorhfulliche 
world abuten ende Ondswere nu ant were þe yef þu const ayein me oþer yette 
me þi luve þe ich yirne se swiþe nawt for min ah for þin ahne muchele 
biheve 
Lo þus ure Laverd woheþ Nis ha to heard iheortet þet a þulli wohere ne 
mei to his luve turnen yef ha wel þencheþ þeose þreo þinges hwet he is ant 
hwet heo is ant hu muchel is þe luve of se heh as he is toward se lah as heo is 
Forþi seiþ þe Salmwruhte Nis nan 
þet mahe edlutien þet ha ne mot him luvien þe soþe sunne i þe undertid wes 
forþi istihen on heh o þe hehe rode forte spreaden overal hate luvegleames 
þus neodful he wes ant is aþet tes dei to ontenden his luve i his leoves heorte 
ant seiþ i þe Godspel 
 Ich com to bringen he seiþ fur into eorþe þet is bearninde luve into 
eorþlich heorte ant hwet yirne ich elles bute þet hit bleasie Wlech luve is 
him laþ as he seiþ þurh Sein Juhan i þe Apocalipse Ich walde he 
seiþ to his leofmon þet tu were i mi luve oþer allunge cald oþer hat mid alle 
ah forþi þet tu art ase wlech bitweone twa nowþer hat ne cald þu makest me 
to wleatien ant ich wulle speowe þe ut bute þu wurþe hattre 
Nu ye habbeþ iherd mine leove sustren hu ant forhwi Godd is swiþe to 
luvien Forte ontenden ow wel gederiþ wude þerto wiþ þe povre wummon of 
Sarepte þe burh þe spealeþ ontendunge Laverd quoþ ha to Helye þe hali prophete lo ich gederi twa treon 
þeos twa treon bitacniþ þet a treo þet stod upriht ant þet oþer þe eode 
þwertover o þe deore rode Of þeos twa treon ye schulen ontende fur of 
luve inwiþ ower heorte Biseoþ ofte towart ham þencheþ yef ye ne ahen 
eaþe to luvien þe king of blisse þe tospreat swa his earmes toward ow ant 
buheþ as to beoden cos duneward his heaved Sikerliche ich segge hit yef þe 
soþe Helye þet is Godd almihti ifint ow þeose twa treon bisiliche gederin 
he wule gestnin wiþ ow ant monifalden in ow his deorewurþe grace as Helie 
dude hire liveneþ ant gestnede wiþ hire þet he ifond þe twa treon gederin i 
Sarepte 
Grickisch fur is imaket of reades monnes blod ant þet ne mei na þing bute 
migge ant sond ant eisil as me seiþ acwenchen þis Grickisch fur is þe 
luve of Jesu ure Laverd ant ye hit schule makien of reade monnes blod þet is 
Jesu Crist ireadet wiþ his ahne blod o þe deore rode ant wes inread cundeliche 
alswa as me weneþ þis blod for ow isched upo þe earre twa treon schal 
makien ow Sareptiens þet is ontende mid tis Grickisch fur þet as Salomon 
seiþ nane weattres þet beoþ worldliche tribulatiuns nane temptatiuns nowþer 
inre ne uttre ne mahen þis luve acwenchen Nu nis þenne on ende bute witen 
ow warliche wiþ al þet hit acwencheþ þet beoþ migge ant sond ant eisil as 
ich ear seide Migge is stench of sunne O sond ne groweþ na god ant bitacneþ 
idel Idel akeldeþ ant acwencheþ þis fur Sturieþ ow cwicliche aa i gode werkes 
ant þet schal heaten ow ant ontenden þis fur ayein þe brune of sunne For alswa 
as þe an neil driveþ ut þen oþer alswa þe brune of Godes luve driveþ brune of 
ful luve ut of þe heorte þe þridde þing is eisil þet is sur heorte of niþ 
oþer of onde Understondeþ þis word þa þe niþfule Giws offreden ure Laverd 
þis sure present upo þe rode þa seide he þet reowþfule word Neaver quoþ he ear nu nes ich ful pinet nawt þurh þet eisil ah þurh 
hare ondfule niþ þet tet eisil bitacnede þet heo him duden drinken ant is ilich 
as þah a mon þet hefde longe iswunken ant failede efter long swinc on ende of 
his hure Alswa ure Laverd mare þen twa ant þritti yer tilede efter hare luve ant 
for al his sare swinc ne wilnede na þing bute luve to hure Ah i þe ende of his lif 
þet wes as i þe eventid hwen me yelt wercmen hare deies hure loke hu ha 
yulden him for piment of huni luve eisil of sur niþ ant galle of bitter onde O 
quoþ ure Laverd þa Al mi swinc on eorþe al mi pine o 
rode ne sweameþ ne ne derveþ me nawiht ayein þis þet ich þus biteo al þet 
ich idon habbe þis eisil þet ye beodeþ me þis sure hure þurhfulleþ mi pine 
þis eisil of sur heorte ant of bitter þonc over alle oþre þing acwencheþ Grickisch 
fur þet is þe luve of ure Laverd ant hwase hit bereþ i breoste toward 
wummon oþer mon ha is Giwes make Ha offreþ Godd þis eisil ant þurhfulleþ 
onont hire Jesues pine o rode Me warpeþ Grickisch fur upon his famen ant swa 
me overkimeþ ham Ye schule don alswa hwen Godd areareþ ow of ei va eani 
weorre Hu ye hit schule warpen Salomon teacheþ þet is yef þi fa hungreþ fed him To his þurst yef him 
drunch þet is to understonden yef he efter þin hearm haveþ hunger oþer 
þurst yef him fode of þine beoden þet Godd do him are Yef him drunch of 
teares Wep for his sunnen þus þu schalt seiþ Salomon rukelin on his 
heaved bearninde gleden þet is to seggen þus þu schalt ontenden his heorte 
forte luvie þe For heorte is in Hali Writ bi heaved understonden O þulli wise 
wule Godd seggen ed te dome Hwi luvedest tu þe mon oþer þe wummon 
 Sire ha luveden me Ye he wule seggen þu yulde þet tu ahtest Her nabbe 
ich þe nawt muches to yelden Yef þu maht ondswerien alle wa ha duden me 
ne na luve ne ahte ich ham ah sire ich luvede ham for þi luve þet luve he ah 
þe for hit wes iyeven him ant he hit wule þe yelden 
Migge as ich seide þet acwencheþ Grickisch fur is stinkinde flesches 
luve þe acwencheþ gastelich luve þet Grickisch fur bitacneþ Hweat flesch 
wes on eorþe se swete ant se hali as wes Jesu Cristes flesch Ant þah he seide 
himseolf to his deore deciples 
þet is Bute ich parti from ow þe Hali Gast þet is min ant mines feaderes 
luve ne mei nawt cumen to ow Ah hwen ich beo from ow ich chulle senden 
him ow Hwen Jesu Cristes ahne deciples hwil þet ha fleschliche luveden him 
neh ham foreoden þe swetnesse of þe Hali Gast ne ne mahte nawt habben baþe 
togederes Demeþ owseolven nis he wod oþer heo þe luveþ to swiþe hire 
ahne flesch oþer eani mon fleschliche swa þet ha yirne to swiþe his sihþe oþer 
his speche Ne þunche hire neaver wunder yef hire wonti þe Hali Gastes frovre 
Cheose nu euchan of þes twa eorþlich elne ant heovenlich to hweþer ha 
wule halden for þet oþer ha mot leten For i þe tweire monglunge ne mei ha 
habben neaver mare schirnesse of heorte þet is as we seiden ear þet god ant 
te strengþe of alle religiuns ant in euch ordre Luve makeþ hire schir griþful ant 
cleane Luve haveþ a meistrie bivoren alle oþre for al þet ha rineþ al ha turneþ 
to hire ant makeþ al hire ahne Deore walde moni mon buggen a swuch þing 
þet al þet he rine to al were his ahne Ant ne seide hit þe ruppe feor ane þurh 
þet tu luvest þet god þet is in anoþer wiþ þe rinunge of þi luve þu makest 
wiþuten oþer swinc his god þin ahne god as Sein Gregoire witneþ Lokiþ nu 
hu muchel god þe ontfule leoseþ Streche þi luve to Jesu Crist þu havest him i
wunnen Rin him wiþ ase muche luve as þu havest sum mon sumchearre he is 
þin to don wiþ al þet tu wilnest Ah hwa luveþ þing þet leaveþ hit for leasse 
þen hit is wurþ Nis Godd betere unevenlich þen al þet is i þe world Chearite 
is cherte of leof þing ant of deore Undeore he makeþ Godd ant to unwurþ mid 
alle þet for ei worltlich þing of his luve leaskeþ for na þing ne con luvien riht 
bute he ane Swa overswiþe he luveþ luve þet he makeþ hire his evening Yet 
ich dear segge mare he makeþ hire his meistre ant deþ al þet ha hat as þah he 
moste nede Mei ich pruvien þis Ye witerliche ich bi his ahne wordes for þus 
he spekeþ to Moyses þe monne meast him luvede Ich hefde quoþ he imunt to wreoke mine 
wreaþþe i þis folc Ah þu seist I ne schal nawt þi word beo iforþet Me 
seiþ þet luve bindeþ witerliche luve bint swa ure Laverd þet he ne mei na þing 
don bute þurh luves leave Nu preove herof for hit þuncheþ wunder Laverd þu wult smiten seiþ 
Ysaie Weilawei þu maht wel nis nan þet te halde as þah he seide yef 
ei luvede þe riht he mahte halden þe ant wearnen þe to smiten þet is þa ure Laverd walde bisenchen Sodome þer Lot his freond wes 
inne hihe þe quoþ he utward For hwil þu art bimong ham ne mei ich 
nawt don ham Nes þes wiþ luve ibunden Hwet wult tu mare Luve is his 
chamberleng his conseiler his spuse þet he ne mei nawt heole wiþ ah teleþ al 
þet he þencheþ 
 Mei ich quoþ ure Laverd heolen Abraham þing þet ich þenche to donne 
Nai o nane wise Nu con þes luvien þe þus spekeþ ant þus deþ to alle þe 
him inwardliche leveþ ant luvieþ þe blisse þet he yarkeþ ham as ha is 
unevenlich to alle worldes blissen alswa ha is untalelich to worldliche tungen Ye habbeþ of þeos 
blissen iwriten elleshwer mine leove sustren þis luve is þe riwle þe riwleþ 
þe heorte þis is þe leafdi 
riwle alle þe oþre serviþ hire Ant ane for hire sake me hat ham to luvien 
Lutel strengþe ich do of ham forhwon þet þeos beo deorewurþliche ihalden 
Habbeþ ham þah scheortliche i þe eahtuþe dale 
</td>
<td align=left valign=top>
</td>
<td align=left valign=top>
Bivoren on earst ich seide þet ye ne schulden nawiht as i vu bihaten for
te halden nan of þe uttre riwlen þet ilke ich segge yetten ne nane ne 
write ich ham buten ow ane Ich segge þis forþi þet oþre ancren ne 
seggen nawt þet ich þurh mi meistrie makie ham neowe riwle Ne bidde ich nawt 
þet ha halden ham Ah ye yet moten changin hwense ye eaver wulleþ þeose for 
betere Ayein þinges þe beoþ bivoren of ham is lutel strengþe 
Of sihþe ant of speche ant of þe oþre wittes is inoh iseid Nu is þis leaste 
dale as ich bihet on earst todealet ant isundret o lutle seove stucchen 
Me let leasse of þe þing þet me haveþ ofte Forþi ne schule ye beon bute 
as ure breþren beoþ ihuslet inwiþ tweolfmoneþ fiftene siþen i Mid
winter Dei ii Tweofte Dei iii Condelmeasse Dei iiii a Sunnedei midwei 
bitweonen þet ant Easter oþer Ure Leafdi Dei yef he is neh þe Sunnedei for 
þe hehnesse v Easter Dei vi þe þridde Sunnedei þe refter vii Hali þursdei 
 viii Witsunne Dei ix Midsumer Dei x Seinte Marie Dei Magdaleine xi 
þe Assumptiun xii þe Nativite xiii Seinte Mihales Dei xiii Alle Halhene 
Dei xv Seint Andrews Dei Ayein alle þeose beoþ cleanliche ischrivene ant 
neomeþ disceplines neaver þah of namon bute of owseolven ant forgaþ an 
dei ower pitance Yef ewt ilimpeþ misliche þet ye ne beon nawt ihuslet i þeose 
sette tearmes beoþ hit þe neste Sunnedei oþer yef þe oþer terme is neh 
abideþ aþet tenne 
Ye schulen eoten from Easter aþet te Hali Rode Dei þe leatere þe is in 
hervest euche dei twien bute þe Fridahes oþer Umbridayes Yongdayes 
vigilies I þeose dayes ne i þe Advent ne schule ye nawt eoten hwit bute neode 
hit makie þe oþer half yer feasten al bute Sunnedahes ane hwen ye beoþ in 
heale ant i ful strengþe ah riwle ne tweast nawt seke ne blodletene 
Ye ne schulen nawt eoten flesch ne seim bute for muche secnesse oþer hwa
se is overfeble Potage eoteþ bliþeliche ant wunieþ ow to lutel drunch No
þeles leove sustren ower mete ant ower drunch haveþ iþuht me ofte leasse 
þen ich walde Ne feaste ye na dei to bread ne to weattre bute ye habben leave 
Sum ancre makeþ hire bord wiþ hire gest utewiþ þet is to muche 
freondschipe for of alle ordres þenne is hit uncundelukest ant meast ayein ancre 
ordre þe is al dead to þe world Me haveþ iherd ofte þet deade speken wiþ 
cwike ah þet ha eten wiþ cwike ne fond ich yet neaver 
Ne makie ye nane gestnunges ne ne tulle ye to þe yete nane uncuþe hearloz 
þah þer nere nw uvel bute hare meadlese nurþ hit walde letten oþerhwile 
heovenliche þohtes Ne limpeþ nawt to ancre of oþer monnes ealmesse to makien 
hire large Nalde me lahhen a beggere lude to bismere þe leaþede men to feaste 
Marie ant Marþe ba weren sustren ah hare lif sundrede ye ancren beoþ inumen 
ow to Marie dale þe ure Laverd seolf herede 
 Marþe Marþe quoþ he þu art in muche baret Marie haveþ icore bet 
ant ne schal hire na þing reavin hire dale Husewifschipe is Marþe dale Marie 
dale is stilnesse ant reste of alle worldes noise þet na þing ne lette hire to heren 
Godes stevene Ant lokiþ hwet Godd seiþ þet na þing ne schal ow reavin þis 
dale Marþe haveþ hire meoster leoteþ hire iwurþen Ye sitten wiþ Marie 
stanstille ed Godes fet ant hercniþ him ane Marþe meoster is to feden povre ant 
schruden as husleafdi Marie ne ah nawt to entremeatin þe rof Yef ei blameþ 
hire Godd seolf ihwer wereþ hire as Hali Writ witneþ On oþer half nan ancre ne ah to neomen bute meaþfulliche þet hire to 
neodeþ Hwerof þenne mei ha makien hire large Ha schal libben bi ealmesse 
ase meaþfulliche as ha eaver mei ant nawt gederin forte yeoven Ha nis nawt 
husewif ah is a chirchancre Yef ha mei spearien eani povre schraden sende 
ham al dearnliche ut of hire wanes Under semblant of god is ofte ihulet sunne 
Ant hu schulen þeose riche ancres þe tilieþ oþer habbeþ rentes isette don to 
povre nehburs dearnliche hare ealmesse Ne wilni ha nawt to habbe word of a 
large ancre ne forte yeoven muchel ne beo nan þe grediure forte habben 
mare Forhwon þet gredinesse beo rote of þet gederunge of hire bitternesse al 
beoþ þe bohes bittre þe of hire spruteþ Bidden hit forte yeoven hit nis nawt 
ancre rihte Of ancre curteisie of ancre largesce is icumen ofte sunne ant scheome 
on ende 
Wummen ant children ant nomeliche ancre meidnes þe cumeþ iswenchet for 
ow þah ye spearien hit on ow oþer borhin oþer bidden hit makieþ ham to 
eotene wiþ chearitable chere ant leaþieþ to herbarhin 
Na mon ne eote bivoren ow bute bi ower meistres leave general oþer spetial 
general as of freres preachurs ant meonurs spetial of alle oþre Ne leaþie ye 
nane oþre to eoten ne to drinken bute alswa þurh his leave Liht is me seiþ 
leave Nawiht ne yirne ich þet me for swucche boden telle ow hende ancren I
hwear þah ant eaver yemeþ ow þet nan from ow þurh ower untuhtle ne parti 
wiþ scandle 
Ed gode men neomeþ al þet ow to nedeþ Ah þet lokiþ ow wel þet ye ne 
kecchen þe nome of gederinde ancren Of mon þet ye misleveþ þurh his fol 
semblant oþer bi his wake wordes nowþer ne neome ye ne leasse ne mare Neode 
schal driven ow forte bidden ei þing þah eadmodliche schawiþ to gode men 
ant wummen ower meoseise 
Ye mine leove sustren bute yef neod ow drive ant ower meistre hit reade ne 
schulen habbe na beast bute cat ane Ancre þe haveþ ahte þuncheþ bet huse
wif ase Marþe wes ne lihtliche ne mei ha nawt beo Marie Marþe suster wiþ 
griþfullnesse of heorte For þenne mot ha þenchen of þe kues foddre of heorde
monne hure olhnin þe heiward wearien hwen he punt hire ant yelden þah þe 
hearmes Ladlich þing is hit wat Crist hwen me makeþ i tune man of ancre 
ahte Nu þenne yef eani mot nedlunge habben hit loki þet hit namon ne eili ne ne 
hearmi ne þet hire þoht ne beo nawiht þe ron ifestnet Ancre ne ah to habben 
na þing þet utward drahe hire heorte 
Na chaffere ne drive ye Ancre þet is chepilt þet is buþ forte sullen efter 
biyete ha chepeþ hire sawle þe chapmon of helle þing þah þet ha wurcheþ 
ha mei þurh hire meistres read for hire neode sullen Hali men sumhwile liveden 
bi hare honden 
Nawt deore dehtren ne wite ye in ower hus of oþer monne þinges ne ahte ne 
claþes ne boistes ne chartres scoren ne cyrograffes ne þe chirch vestemenz 
ne þe calices bute neode oþer strengþe hit makie oþer muchel eie Of swuch 
witunge is muchel uvel ilumpen ofte siþen 
Inwiþ ower wanes ne leote ye namon slepen Yef muchel neod mid alle makeþ 
breoken ower hus hwil hit eaver is ibroken habbeþ þe rinne wiþ ow a wummon 
of cleane lif deies ant nihtes 
Forþi þet wepmen ne seoþ ow ne ye ham wel mei don of ower claþ beo hit 
hwit beo hit blac bute hit beo unorne warm ant wel iwraht felles wel itawet 
ant habbeþ ase monie as ow to neodeþ to bedde ant to rugge 
Nest flesch ne schal nan werien linnene claþ bute hit beo of hearde ant of 
greate heorden Stamin habbe hwase wule hwase wule beo buten 
Ye schulen in an hetter ant igurd liggen swa leoþeliche þah þet ye mahen 
honden putten þerunder Nest lich nan ne gurde hire wiþ na cunne gurdles bute 
þurh schriftes leave ne beore nan irn ne here ne ilespiles felles ne ne beate hire 
þerwiþ ne wiþ scurge ileadet wiþ holin ne wiþ breres ne biblodgi hire
seolf wiþute schriftes leave nohwer ne binetli hire ne ne beate bivoren ne na 
keorvunge ne keorve ne ne neome ed eanes to luþere disceplines temptatiuns 
forte acwenchen Ne for na bote ayein cundeliche secnesses nan uncundelich 
lechecreft ne leve ye ne ne fondin wiþuten ower meistres read leste ow stonde 
wurse 
Ower schon i winter beon meoke greate ant warme I sumer ye habbeþ leave 
bearvot gan ant sitten ant lihte scheos werien 
Hosen wiþute vampez ligge in hwase likeþ Ischeoed ne slepe ye nawt ne 
nohwer bute i bedde Sum wummon inohreaþe wereþ þe brech of here ful wel 
icnottet þe streapeles dun to þe vet ilacet ful feaste ah eaver is best þe swete 
ant te swote heorte me is leovere þet ye þolien wel an heard word þen an 
heard here 
Yef ye muhen beo wimpelles ant ye wel wullen beoþ bi warme cappen ant 
þeruppon hwite oþer blake veiles Ancren summe sungiþ in hare wimplunge 
na leasse þen leafdis Ah þah seiþ sum þet hit limpeþ to euch wummon 
cundeliche forte werien wimpel Nai Wimpel ne heavedclaþ nowþer ne 
nempneþ Hali Writ ah wriheles ane 
 Wummon seiþ þe Apostle schal wreon hire heaved Wrihen he seiþ 
nawt wimplin Wrihen ha schal hire scheome as Eve sunfule dohter i mungunge 
of þe sunne þet schende us on earst alle ant nawt drahe þe wriheles to tiffunge 
ant to prude Eft wule þe Apostle þet wummon wreo i chirche hire neb yetten 
leste uvel þoht arise þurh hire onsihþe Hwi þenne 
þu chirchancre iwimplet openest þi neb to wepmonnes ehe Toyeines þe 
þe sist men spekeþ þe Apostle yef þu þe ne hudest Ah yef þet ei þing wriheþ 
þi neb from monnes ehe beo hit wah beo hit claþ i wel itund windowe wel mei 
duhen ancre of oþer wimplunge Toyeines þe þe þus ne dest spekeþ þe Apostle 
nawt toyeines oþre þet hare ahne wah wriheþ wiþ euch monnes sihþe þer 
awakeniþ ofte wake þohtes of ant werkes oþerhwiles Hwase wule beon i
sehen þah ha atiffi hire nis nawt muche wunder Ah to Godes ehnen ha is lufsumre 
þe is for þe luve of him untiffet wiþuten 
Ring ne broche ne habbe ye ne gurdel imembret ne gloven ne nan swuch 
þing þet ow ne deh to habben A meoke surpliz ye mahen in hat sumer werien 
Eaver me is leovere se ye doþ greattre werkes 
Ne makie ye nane purses forte freondin ow wiþ bute to þeo þet ower meistre 
yeveþ ow his leave ne huve ne blodbinde of seolc ne laz buten leave Ah 
schapieþ ant seowiþ ant mendiþ chirche claþes ant povre monne hettren Na 
swuch þing ne schule ye yeoven wiþuten schriftes leave namare þen neomen 
þet ye ne seggen him fore as of oþre þinges kun oþer cuþþe hu ofte ye 
undervengen hu longe ye edheolden Tendre of cun ne limpeþ nawt ancre beonne 
A mon wes of religiun ant com to him efter help his fleschliche broþer ant he 
tahte him to his þridde breþer þe wes dead biburiet þe ondswerede wundrinde 
 Nai quoþ he nis he dead Ant ich quoþ þe hali mon am dead gasteliche 
Na fleschlich freond ne easki me fleschlich frovre Amites ant parures worldliche 
leafdis mahen inoh wurchen Ant yef ye ham makieþ ne makie ye þe rof na 
mustreisun Veinegloire attreþ alle gode þeawes ant alle gode werkes Criblin 
ne schal nan of ow for luve ne for hure Taveles ne forbeode ich nawt yef sum 
riveþ surpliz oþer meassekemese Oþre rivunges ne rive ha nawt nomeliche 
overegede bute for muche neode 
Helpeþ ow wiþ ower ahne swinc se forþ se ye eaver mahen to schruden ow
seolven ant feden yef neod is ant þeo þe ow serviþ 
As Sein Jerome leareþ ne beo ye neaver longe ne lihtliche of sum þing allunges 
idel for ananrihtes þe feond beot hire his werc þe i Godes werc ne swinkeþ 
ant tuteleþ anan toward hire for hwil he siþ hire bisi he þencheþ þus For 
nawt ich schulde nu cume neh hire ne mei ha nawt iyemen to lustni mi lare Of 
idelnesse awakeneþ muchel flesches fondunge þet is Sodomes cwedschipe com of idelnesse ant of ful wombe 
Irn þet liþ stille gedereþ sone rust Weater þe ne stureþ nawt readliche stinkeþ 
Ancre ne schal nawt forwurþe scolmeistre ne turnen ancrehus to childrene 
scole Hire meiden mei learen sum oþer meiden þet were pliht of to leornin among 
wepmen oþer bimong gromes ah ancre ne ah to yemen bute Godd ane þah bi 
hire meistres read ha mei sum rihten ant helpen to learen 
Ye ne schulen senden leattres ne undervon leattres ne writen bute leave 
Ye schulen beon idoddet oþer yef ye wulleþ ischaven fowr siþen i þe yer 
to lihtin ower heaved beo bi þe her ieveset hwase swa is leovere ant as 
ofte ileten blod ant yef neod is oftre þe mei beo þerbuten ich hit mei wel 
þolien Hwen ye beoþ al greiþe ilete blod ye ne schule don na þing þe þreo 
dahes þet ow greveþ ah talkiþ to ower meidnes ant wiþ þeawfule talen schurteþ 
ow togederes Ye mahen swa don ofte hwen ow þuncheþ hevie oþer beoþ for 
sum worltlich þing sare oþer seke þah euch worltlich frovre is unwurþe to 
ancre 
Swa wisliche witeþ ow in ower blodletunge ant haldeþ ow i swuch reste þet 
ye longe þe refter mahen i Godes servise þe monluker swinken ant alswa hwen 
ye feleþ eani secnesse Muchel sotschipe hit is leosen for an dei tene oþer tweolve 
Wesscheþ ow hwerse neod is as ofte as ye wulleþ ant ower oþre þinges 
nes neaver fulþe Godd leof þah poverte ant unorneschipe beon him licwurþe 
Understondeþ eaver of alle þeose þinges þet nan nis heast ne forbod þet 
beoþ of þe uttre riwle þet is lute strengþe of forhwon þet te inre beo wel i
wist as ich seide i þe frumþe þeos mei beon ichanget hwerse eani neod oþer 
eani skile hit easkeþ efter þet ha best mei þe leafdi riwle servin as hire eadmode 
þuften Ah sikerliche wiþuten hire þe leafdi feareþ to wundre 
Ancre þe naveþ nawt neh honde hire fode beoþ bisie twa wummen an eaver 
þe leave ed hame an oþer þe wende ut hwenne driveþ neod ant þeo beo ful 
unorne wiþuten euch tiffunge oþer a lutel þuftene oþer of feier ealde Bi þe 
wei as ha geaþ ga singinde hire beoden ne ne halde na tale wiþ mon ne wiþ 
wummon ne sitte ne ne stonde bute þet leaste þet ha eaver mei ear þen ha ham 
cume Nohwider elles ne ga heo bute þider as me send hire Wiþute leave ne 
ne eote ha ne ne drinke ute þe oþer beo eaver inne ne wiþute þe yeten ne ga 
wiþute leave Ba beon obedient to hare dame in alle þing bute i sunne ane Na 
þing nabben þet heo hit nute ne undervo na þing ne ne yeove nowþer wiþuten 
hire leave Na mon ne leoten in ne þe yungre ne speoke wiþ namon bute leave 
ne ga ha nawt ut of tune wiþuten siker fere Yef hit swa mei beon ne ne ligge 
ute Yef heo ne con o boke segge bi ant bi hire ures ant 
wurche þet me hat hire wiþute gruchunge Habbe eaver hire earen opene toward 
hire dame Nowþer of þe wummen ne beore from hare dame ne ne bringe to 
hire nane idele talen ne neowe tidinges ne bitweonen hamseolf ne singen ne ne 
speoken nane worldliche spechen ne lahhen swa ne pleien þet ei mon þet hit 
sehe mahte hit to uvel turnen 
Over alle þinges leasunges ant luþere wordes heatien Hare her beo icorven 
hare heavedclaþ sitte lahhe Eiþer ligge ane Hare cop beo hehe isticchet ant 
bute broche Na mon ne seo ham unleppet ne openheaved Lah locunge habben 
Heo ne schulen cussen na mon ne cuþmon ne cunnesmon ne for na cuþþe 
cluppen ne weschen hare heaved ne lokin feaste o na mon ne toggin wiþ ne 
pleien Hare weden beon of swuch schape ant al hare aturn swuch þet hit beo 
edscene hwerto ha beoþ iturnde Hare lates lokin warliche þet nan ne mahe 
edwiten ham in hus ne ut of hus On alle wise forbeoren to wreaþen hare dame 
ant as ofte as heo hit doþ ear ha drinken oþer eoten makien hare o cneon 
dun bivoren hire ant seggen ant undervon þe penitence þet ha leiþ 
upon hire lutinde hire lahe þe ancre þe refter neaver mare þet ilke gult ne 
upbreide for na wreaþþe bute yef ha eft sone falle i þet ilke ah do hit allunge ut 
of hire heorte Yef ei strif ariseþ bitweone þe wummen þe ancre makie eiþer to 
makien oþer o cneon to þer eorþe ant eiþer rihte up oþer ant cussen on 
ende ant te ancre legge on eiþer sum penitence mare upo þe ilke þe greatluker 
gulte þis is a þing witen ha wel þet is Gode leovest sahtnesse ant some 
 ant te feond laþest Forþi he is eaver umben to arearen sum leaþþe Nu siþ 
þe sweoke wel þet hwen fur is wel o brune ant me wule þet hit aga me sundreþ 
þe brondes ant he deþ on hond þet ilke Luve is Jesu Cristes fur þet he wule 
þet bleasie aa i þin heorte ant te deovel blaweþ forte puffen hit ut Hwen his 
blawunge ne geineþ nawt he bringeþ up sum uvel word oþer sum oþer 
nohtunge hwerþurh ha tohurten eiþer frommard oþer ant te Hali Gastes fur 
cwencheþ hwen þe brondes þurh wreaþþe beoþ isundret Forþi halden ham 
i luve feaste togederes Ant ne beo ham nawt of hwen þe feond blawe nomeliche 
yef monie beon iveiet somet ant wel wiþ luve ontende þah þe ancre on hire 
meidnes for openliche gultes legge penitence to þe preost noþeleater schriven 
ham hwen neod is ah eaver þah wiþ leave 
Yef ha ne cunnen nawt þe metegraces seggen in hare stude 
bivoren ant ant efter mete alswa ant a mare ant segge þus 
on ende Feader Sune Hali Gast an almihti Godd yeove ure dame his grace 
se lengre se mare ant leve hire ant us ba neomen god ende Foryelde alle þe us 
god doþ ant milci hare sawle þe us god idon habbeþ hare sawle ant alle 
Cristene sawles 
Bitweone mel ne gruseli nawt nowþer frut ne oþerhwet ne drinken bute leave 
ant te leave beo liht in al þet nis sunne Ed te mete na word oþer lut ant teo 
stille Alswa efter þe ancre Complie aþet Prime ne don na þing ne seggen 
hwerþurh hire silence mahe beon isturbet 
Nan ancre servant ne ahte bi rihte to easkin iset hure bute mete ant claþ þet 
ha mei flutte bi ant Godes milce Ne misleve nan Godd hwetse tide of þe 
ancre þet he hire trukie þe meidnes wiþuten yef ha serviþ þe ancre alswa 
as ha ahen hare hure schal beon þe hehe blisse of heovene Hwase haveþ ehe of 
hope toward se heh hure gleadliche wule ha servin ant lihtliche alle wa ant alle 
teone þolien wiþ eise ant wiþ este ne buþ me nawt blisse 
Ye ancres ahen þis leaste stucche reden to ower wummen euche wike eanes 
aþet ha hit cunnen Ant muche neod is þet ye neomen to ham muche yeme for ye 
mahen muchel beon þurh ham igodet ant iwurset On oþer half yef þet ha 
sungiþ þurh ower yemeles ye schule beo bicleopet þe rof bivore þe hehe deme 
ant forþi as ow is muche neod ant ham yet mare yeornliche leareþ ham to 
halden hare riwle ba for ow ant for hamseolf liþeliche ant luveliche for swuch 
ah wummone lare to beonne luvelich ant liþe ant selthwenne sturne Ba is riht 
þet ha ow dreden ant luvien ant þah þet ter beo eaver mare of luve þen of 
drede þenne schal hit wel fearen Me schal healden eoli ant win ba i wunden 
efter Godes lare ah mare of softe eoli þen of bitinde win þet is mare of liþe 
wordes þen of suhinde for þerof kimeþ þinge best þet is luve eie Lihtliche 
ant sweteliche foryeoveþ ham hare gultes hwen ha ham icnaweþ ant bihateþ 
bote 
As forþ as ye mahen of mete ant of claþes ant of oþre þinges þet neode of 
flesch easkeþ beoþ large toward ham þah ye nearowe beon ant hearde to ow
seolven Swa deþ þe wel blaweþ went te nearewe of þe horn to his ahne muþ 
ant utward þet wide Ant ye don alswa as ye wulleþ þet ower beoden bemin 
wel ant dremen i Drihtines earen nawt ane to ower ahnes ah to alle folkes heale 
 as ure Laverd leve þurh þe grace of himseolf þet hit swa mote amen 
Hwen ower sustres meidnes cumeþ to ow to frovre cumeþ to ham to þe þurl 
earunder ant overunder eanes oþer twien ant gaþ ayein sone to ower note 
gastelich ne bivore Complie ne sitte ye nawt for ham over riht time swa þet hare 
cume beo na lure of ower religiun ah gastelich biyete Yef þer is eani word iseid 
þet mahte hurten heorte ne beo hit nawt iboren ut ne ibroht to oþer ancre þet 
is eþhurte To him hit schal beon iseid þe lokeþ ham alle Twa niht is inoh 
þet ei beo edhalden ant þet beo ful seldene ne for heom ne breoke silence ed te 
wmete ne for blodletunge bute yef sum muche god oþer neod hit makie 
þe ancre ne hire meiden ne plohien nane worldliche gomenes ed te þurle ne 
ne ticki togederes for ase seiþ Seint Beornard unwurþe þing is to euch gastelich 
mon ant nomeliche to ancre euch swuch fleschlich frovre ant hit binimeþ 
gastelich þet is wiþute met utnume murhþe ant þet is uvel change as is i
seid þe ruppe 
Of þis boc redeþ hwen ye beoþ eise euche dei leasse oþer mare Ich hopie 
þet hit schal beon ow yef ye hit redeþ ofte swiþe biheve þurh Godes muchele 
grace elles ich hefde uvele bitohe mi muchele hwile Me were leovere Godd hit 
wite do me toward Rome þen forte biginnen hit eft forte donne Yef ye findeþ 
þet ye doþ alswa as ye redeþ þonckiþ Godd yeorne yef ye ne doþ nawt 
biddeþ Godes are ant beoþ umben þeronuven þet ye hit bet halden efter ower 
mihte 
Feader Sune Hali Gast an almihti Godd wite ow in his warde He gleadie 
ow ant frovri ow mine leove sustren ant for al þet ye for him dreheþ ant dreaieþ 
ne yeove ow neaver leasse þen al togedere himseolven Beo he aa iheiet from 
world into world aa on ecnesse AMEN 
Ase ofte as ye habbeþ ired eawiht heron greteþ þe Leafdi wiþ an for 
him þet swonc herabuten Inoh meaþful ich am þe bidde se lutel 
Iþench on þi writere i þine beoden sumchearre ne beo hit ne se lutel hit 
turneþ þe to gode þet tu bidest for oþre 
